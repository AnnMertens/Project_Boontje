<!DOCTYPE html PUBLIC "-//W3C//DTD XHTML 1.0 Strict//EN" "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml">
<head>

    <!-- Generated by WP EPUB Unifier :: copyright Servicecentrum WPG Uitgevers / Formaat | eWorkflow, licentiehouder: WPG Uitgevers.Zetter: PerfectService. -->
    <title>x97890295680436</title>
    <meta http-equiv="Content-Type" content="text/html; charset=utf-8"/>
  <link href="../stylesheet.css" rel="stylesheet" type="text/css"/>
<link href="../page_styles.css" rel="stylesheet" type="text/css"/>

  


<link href="../calibreHtmlOutBasicCss.css" type="text/css" rel="stylesheet" />

</head>
<body>

<div class="calibreMeta">
  <div class="calibreMetaTitle">
  
  
    
    <h1>
      <a href="../../eqzxgp.html">De Kapellekensbaan
</a>
    </h1>
    
    
  
  </div>
  <div class="calibreMetaAuthor">
    Louis Paul Boon

  </div>
</div>

<div class="calibreMain">

  <div class="calibreEbookContent">
    
      <div class="calibreEbNavTop">
        
          <a href="x97890295680435.xhtml" class="calibreAPrev">previous page</a>
        

        
          <a href="x97890295680437.xhtml" class="calibreANext"> next page</a>
        
      </div>
    

    
<div id="x97890295680436" title="qM5WjghJYQ424RXXserNq6o1ukZNgvuUQyf7UUJ4gXgn/Z5ZVZACsQ==" class="calibre1"><p class="wp-kopx"><span class="wpt-wit">#</span></p><p class="wp-tussenkop"><span class="wpt-cijfers1">over alles een groot kruis</span></p><p class="wp-platmetwit">Ge ziet van uit uw open zolderraam hoe het niemandsbos in het rood wordt geverfd door de zakkende zon, en hoort hoe het droefgeestig schaap van mossieu colson van tminnesterie nog een laatste keer blaat vooraleer het achter de knarsende staldeur verdwijnt: en dan schuift ge uw pampierderij opzij en stapt de trappen af, juist als de kantieke schoolmeester de deur openduwt en samen met zijn schone vrouw lucette een beetje van die late rode zon binnenlaat. En al kantiek schoolmeesterachtig met het hoofd schuddend hoort ge hem zeggen:</p><p class="wp-plat">naar het mij toeschijnt hebt ge daar boven op uw zolder over uw papieren gebogen gehangen om over onze wereld-van-vandaag te schrijven, en ik die al zoveel boeken mis-verstaan heb, weet dat al wat er te zeggen valt reeds gezegd is geweest, ik spreek nog alleens niet van de prediker, van de faustmaker of de waanzinnige hamletspeler... neen onderbreek mij niet, want ik heb dat niet graag, maar zult gij daar op uw zolder groter wijsheid vergaren dan laotse, of kunt gij surrealistisch-erotisch-debieler doen dan het de zangen van maldoror zijn? zult gij de menselijke diepten en hoogten dieper en hoger doorpeilen dan in de demonen van de gebroeders karamazof, zult gij de tijd buiten tijd en ruimte razender achternajagen dan proust, of zult gij het leven binnen tijd en ruimte hardnekkiger geselen dan in de voyage au bout de la nuit? weet gij de ontspoorde mens-in-een-scheve-maatschappij beter in zijn juiste verhouding van levend en denkend dier te plaatsen dan de minnaar van lady chatterley? weet gij nuchterder dan lenin, naturalistischer dan zola, beeldsprakeriger dan de bijbel met de woorden om te springen? is het u mogelijk plechtstatiger en onfeilbaarder te zijn dan de paus van rome, sprookjesachtig onzedelijker dan duizend-en-<span class="wpt-cijfers1">1</span><span class="wpt-cijfers1">-</span>nacht, hemelser dan de navolging-van-christus, sluwer en fijngeestiger dan de reinaert van willem-die-madoc-maakte, tragi-boerser dan de isengrinus van nivardus? en kunt gij moderner ongelovig-schurftiger zijn dan de tropic-of-capricorn?, of romantisch-miserabilistischer dan de-voorstad-groeit?</p><p class="wp-plat">En als ge de kantieke schoolmeester hoort zwijgen en zijn lippen ziet opeenpersen antwoordt ge: het is mogelijk dat het onmogelijk is om iets nieuwer en juister te zeggen, maar over al het geschrevene daalt het stof der tijden neer, en ik peins daarom dat het goed is als er om de <span class="wpt-cijfers1">10</span> jaar een andere een kruis trekt over al die oude dingen, en de wereld-van-vandaag opnieuw uitspreekt met andere woorden.</p><p class="wp-witregel"> </p><p class="wp-tussenkop"><span class="wpt-cijfers1">atlantic-atomic</span></p><p class="wp-platmetwit">Terwijl johan janssens de dichter en dagbladschrijver op zijn blote-voeten-in-sloefen naar u toekomt, al zeggend pff in plaats van goeiendag... en terwijl de kantieke schoolmeester hem antwoordt dat het onweren zal, meer nog kijkend naar de onbewogen ogen van zijn schone vrouw lucette dan naar de lucht die <span class="wpt-cijfers1">1</span> lucht is ginder ver in de verte... terwijl vraagt ge hen wat hun mag believen: ge hebt al iets over de wereldliteratuur gehad, zal het nu weer hetzelfde zijn?</p><p class="wp-plat">Als ik resumeer wat er besproken werd, zegt johan janssens in zijn schoonste dagbladstijl, dan moet ik de kantieke schoolmeester gelijk geven als hij zegt dat er niets meer te zeggen valt, maar dan kan ik u toch geen ongelijk geven als ge zegt dat al het gezegde ieder <span class="wpt-cijfers1">10</span> jaar zou moeten herhaald worden maar met andere woorden. Ha en als ik het goed voorheb dan komt het hier op neer dat het de vorm is die moet veranderen, want het evoluerend verstand en de blijvende domheid van de mens, alsook het schone geloof in de toekomst en de ketterse twijfel eraan, waren in de antieke-beschaving juist dezelfde als de dag van vandaag in onze hedendaagse-beschaving, maar iemand moet de oude wijn in nieuwe vaten gieten – als ik mij in mijn hoedanigheid van Dichter zo mag uitdrukken – opdat iedereen die er zich aan bedrinkt zou begrijpen dat niet alleen de tovenaarswereld-van-een-atlantic naar de dieperik ging, maar dat de werklozenwereld-van-een-atomic haar op de hielen volgt... hè ik verschiet en ik krijg schrik en ik moet lachen met mijn eigen spiritualiteit... en ik begin rap over iets anders, de vorm dus: als gij het door de kantieke schoolmeester opgesomde wilt opnieuw zeggen, dan zult ge een andere vorm moeten zoeken, maar dewelke? b.v.b. een roman waarin ge alles holderdebolder uitkeert, kwak, gelijk een kuip mortel die van een stelling valt, + ernaast en erbij uw aarzelingen en twijfels omtrent het doel en nut van de roman, + daarbij en daarenboven iets dat ge zoudt kunnen noemen de reis van nihilisme naar realisme – weg en weer, <span class="wpt-cijfers1">3</span>de klas – want vandaag is er nog hoop dat de wereld iets wordt maar morgen wordt die hoop terug de bodem ingeslagen... en daarnaast zoudt ge nog kunnen randbemerkingen geven, plotse invallen, nutteloze omschrijvingen, gekapseerde erotische dromen en zelfs dagbladknipsels...</p><p class="wp-plat">Het is te zeggen iets gelijk wij nu doen, zegt ge... en johan janssens, de kantieke schoolmeester en mossieu colson van tminnesterie kijken u met open mond aan.</p><p class="wp-witregel"> </p><p class="wp-tussenkop"><span class="wpt-cijfers1">lap-en-vliegwerk</span></p><p class="wp-platmetwit">In zijn hoedanigheid van Dichter heeft johan janssens het deze zoele avond-met-wat-regen over zijn twijfel omtrent de roman. Maar gelijk hij doodernstig wil beginnen zeggen dat de roman hem de keel uithangt, ontdekt hij dat die uitdrukking zelf – de keel uithangen – hem al de keel uithangt, en hij eist een zitting met gesloten deuren om die uitdrukking te vervangen door een andere... en zoals nadien de schone vrouw lucette van haar kantieke schoolmeester vernam, heeft johan janssens zich op die zitting laten ontvallen dat hij een lijst aanlegt van uitdrukkingen die in geen enkel idioticon vermeld staan, en dat hij deze lijst zal openbaar maken in boontjes <span class="wpt-cijfers1">1</span>ste illegale roman, het ogenblik dat de laatste lezer zal zijn doodgevallen, waarvan acte...</p><p class="wp-plat">En nadat uw eigen vrouw en de schone vrouw lucette terug zijn binnengekomen, vervolgt hij zijn uiteenzetting dat het hem de keel uithangt – algemeen gepinkoog – om de ene fatsoenlijke roman na de andere te doorworstelen, want als ge de roman vergelijkt met het Leven ziet ge dat het niet veel meer is dan lap-en-vliegwerk, en heeft het de meer dan frappante gelijkenis met de acrobatie van de clown die de koorddanser achternakomt, maar ginds in de hoge nok van het cirkus, al wankelend en al bewust gekke gebaren makend, eveneens plots kan uitglijden...</p><p class="wp-plat">En terwijl johan janssens in zijn hoedanigheid van Dichter even adem schept, steekt de kantieke schoolmeester de vinger op en zegt hij dat zo een betoog nu waarlijk een betoog van de hak op de tak is. Doch johan janssens heeft verse adem opgedaan en vervolgt zijn betoog contra de roman: maar ondertussen beweegt de clown ginder nog altijd over de gespannen koord, komisch wenend maar plots uitglijdend en zijn leven riskerend... want ondanks zijn taak om een parodie van de acrobaat te geven, riskeert hij zijn leven zo goed als de acrobaat-zelf die hem is voorgegaan... en sukkelend met zijn broek die afvalt vraagt hij het omhoogkijkende publiek of niemand hem een veiligheidsspeld kan lenen, maar als hij zich naar alle zijden van het ronde cirkus wendt bemerkt het hogergenoemde publiek op des clowns rug een reuzen-veiligheidsspeld. Daarop zet johan janssens zich neer en de kantieke schoolmeester voegt er aan toe dat men <span class="wpt-cijfers1">1000</span> bladzijden schrijvend <span class="wpt-cijfers1">1000</span> kleine waarheden heeft verwrongen en verdraaid, in een zak gestopt en door elkaar geschud en kop-over-kont weer bovengehaald. De <span class="wpt-cijfers1">1000</span> kleine waarheden vormen samen de <span class="wpt-cijfers1">1000</span><span class="wpt-cijfers1">-</span>voudige grote Leugen, de parodie op het leven, de clown uit het cirkus, de vis op het droge, roept johan janssens in zijn hoedanigheid van Dichter en hij smijt zijn glas omver.</p><p class="wp-witregel"> </p><p class="wp-tussenkop"><span class="wpt-cijfers1">noch god noch democratie</span></p><p class="wp-platmetwit">Ge hebt een glas omvergesmeten en gebroken, zegt uw vrouw tot johan janssens, dichter en dagbladschrijver... maar hij zit er in zijn hoedanigheid van dagbladschrijver en langs die kant hoort hij niet goed: en roffelend met zijn voeten op uw vloer en trommelend met zijn handen op het blad van uw tafel, troffelt... neen, trommelt... hij het lied van de roman-taplan-taplan-romantaplan, zodat de schone vrouw lucette de handen aan de kleine oorschelpen houdt. En al het hoofd schuddend vertelt hij haar dat ze gerust die schone roze schelpen mag ontbloten want dat hij iets interessants heeft te vertellen: in mijn hoedanigheid van Dichter ontdek ik pas dat ieder voor zichzelf leeft en in niets meer gelooft, of mijn confrater de dichter johan brams zegt mij dat hij slechts voor zichzelf leeft en cynisch wordt en in niets meer gelooft. En hij vertelt mij over de kleine man die aangehouden en veroordeeld wordt omdat hij binst de oorlog uit honger naar de verkeerde kant liep, maar dat de grote nazigeneralen doorheen de radio zeggen dat ze im grunde nooit iets met hitler gemeen hadden. En tevens denkt hij, mijn confrater johan brams, dat wij terug in <span class="wpt-cijfers1">36</span> zijn en dat de wereld naar een tijdperk van algehele vernietiging gaat... en nog iets interessants, maar dat ben ik vergeten. En in mijn hoedanigheid van dagbladschrijver kom ik in dezelfde straat bij professor spothuyzen binnen die aan de universiteit les geeft en een der <span class="wpt-cijfers1">7</span> intelligente mensen van belgië is, en waar ik mij telkens zo klein en dom naast voel, want hij zit met heine en goethe en dostojewski in zijn kop en omvat de wereld en speelt toch doodgewoon mee in een dorpsfanfare... en hij zegt mij: godverdomme ik begin met in niets meer te geloven, ik word zo cynisch dat ik over mezelf verbaasd sta. En ik vraag hem wat daarover naar zijn gedacht zijn mening is, heel de wereld wordt cynisch en gelooft noch in god noch in de democratie noch in de hond zijn kloten – pardon – en hij denkt diep na en zegt zijn gedacht en ik sta er verbaasd over: het is zo een klein gedachte dat ik er op mijn gat wou van vallen. En in de avond ondervraag ik, nogmaals in mijn hoedanigheid van dagbladschrijver, over die kwestie iemand die van alle markten thuis is en precies met voelhorentjes op de kop loopt en altijd op zijn poten terechtkomt waar het toeval hem ook heenzwiert – en die zo hovaardig was als een zot omdat hij met mij, j.j. dichter en dagbladschrijver, mocht meelopen – en hij antwoordt mij over die kwestie en het is eveneens zo een kleine gedachte dat ik er nogmaals wou op mijn gat van vallen: dat was dus <span class="wpt-cijfers1">2</span> keer dat ik op mijn gat wou vallen, maar dat deed ik vaneigens niet, ik ging liever naar huis en heb mijn vrouw...</p><p class="wp-plat">Maar de schone vrouw lucette zit weeral met de handen over haar blote roze oorschelpen, en uw vrouw zegt: van vallen gesproken, gaat ge het glas betalen dat ge hebt laten vallen?</p><p class="wp-witregel"> </p><p class="wp-tussenkop"><span class="wpt-cijfers1">malaise</span></p><p class="wp-platmetwit">Het is zaterdagavond en schoon weer, als de dichter en dagbladschrijver johan janssens achter de kantieke schoolmeester en zijn schone vrouw lucette loopt, en hen tevens inhaalt, terwijl ze op weg zijn naar uw huis. En met een schuine blik naar de ontblote roze oorschelpen van de schone vrouw lucette, zegt johan janssens:</p><p class="wp-plat">ik sprak gisteren over het ongeloof en het cynisme en over iets dat ik vergeten was... want zo gaat het, de dingen die het noodzakelijkst dienen gezegd te worden is men het eerst vergeten – en ik peins met ontsteltenis aan wat voor grote dingen men in de loop der tijden allemaal zou kunnen gezegd hebben, was men het niet ongelukkiglijk vergeten – ha maar pas waart ge weg of ik herinnerde het mij... mijn confrater johan brams zei me dat er een algemene malaise is, niemand gelooft nog in iets of begeeft zich aan een groot werk, de rijkemensen bouwen geen roten werkmanshuizen meer maar kopen zich autos in serie, en de armemensen die zelf geen geld hebben om zich een kotje-huizeke te bouwen kruipen bij elkander op kamers of in noodwoningen van de Staat – voorlopig voorlopig, gelijk alles voorlopig is, god en de mensen en de wereld en het atoomtijdperk en de romankunst – en de bouwnijverheid ligt stil. Niemand getroost zich nog de moeite om een boek te lezen en de uitgevers weigeren de manuscripten van de auteurs, goede of slechte, diepdoordachte of haastig geschrevene... en als een diepdoordacht boek een goed boek is in mijn ogen, dan kan het omgekeerde bijna waar zijn in de wanhopige ogen van de uitgever... en geen enkele grote schrijver heeft nog de moed om deze tijd in een ongeëvenaard werk uit te beelden. Ha en dat komt omdat hij zich... samen met de hogergenoemde rijkemens die geen huizen meer bouwt, en met de armemens die voorlopig op kamers woekert of nog voorlopiger in krotwoningen hoekert, en met de bouwnijverheid die stil ligt, en met de uitgever die manuscripten weigert... zich de moeite niet meer moet getroosten om aan een groot werk te beginnen: de wereld is toch naar de knoppen. Ha... wil de kantieke schoolmeester zeggen... maar johan janssens onderbreekt hem in zijn hoedanigheid van dagbladschrijver, en vertelt dat hij ook andré heeft ontmoet, de theosoof en student in de medicasijnen, en dat hij hem gevraagd heeft of hij iets in de zin van een algemene malaise heeft ontdekt, maar dat andré met een argeloos gezicht geantwoord heeft: neen want aan de universiteit worden nog voordrachten gehouden.</p><p class="wp-plat">Ha... wil de kantieke schoolmeester nogmaals zeggen... maar zijn schone vrouw lucette moet lachen met de woorden van johan janssens, en ondertussen zijn ze aan de deur van uw huis en als ze binnentreden zien ze u daar staan met een papier in de hand: het<span class="wpt-cijfers1"> voorbericht van uw nieuwe roman</span>.</p><p class="wp-witregel"> </p><p class="wp-tussenkop"><span class="wpt-cijfers1">de kleine ondine tussen ijzer en glas</span></p><p class="wp-platmetwit">Hou u ernstig nu, want alhoewel er geen romans meer worden geschreven wou de opsteller van dit roman-plan iets geven dat het Ganse Leven zou omvatten... maar ge ziet dat hij van in de beginne al te hoge woorden met hoofdletters moet gebruiken... en dus is het menselijk-gesproken te verwachten dat hij in de roman zelf zal te kort schieten. Hij zal hier te vlug overheen stappen en daar te veel uitbreiden, en op die manier gaat het een zee worden, een plas, iets dat op niets trekt: maar er blijft de smalle troost dat hij geniaal zal zijn in bijkomstigheden. <span class="wpt-cursief">Hij zou een roman schrijven met als zogezegde heldin de kleine ondine</span> – <span class="wpt-cursief">want temidden de angst en de vertwijfeling en de laatste hoop van de laatste der mohicanen, temidden ijzer en glas en beton, temidden burocratie en atoomsplitsing en de stilgelegde bouwnijverheid, zal de figuur van dat meisje weldadig en verfrissend aandoen... maar naast de roman van de kleine ondine moet het ook de roman worden van haar lief-en-man, oscarke</span> – <span class="wpt-cursief">ondine en oscarke, twee o’s die door het toeval bij elkaar moeten gebracht worden, om zijde aan zijde hun levensbobijntje te laten afrollen, terwijl de een van de ander nooit wat zal begrijpen, en terwijl zij over alles toch dezelfde waanideeën zullen koesteren</span> – <span class="wpt-cursief">maar god sta me bij als het niet méér wordt dan dat: het moet ook de roman worden van het socialisme, vanaf het ontstaan tot op de huidige dag, en plus daarbij de roman van de kleinburgerij die </span><span class="wpt-cijfers1">2</span><span class="wpt-cursief"> oorlogen op haar kop kreeg en ineenstuikte, al sparend en al hongerlijdend, maar toch de schijn reddend. O hij zou in deze roman spreken over vapeur met zijn goddeloze machine, en over valeer-traleer met zijn afgesneden vinger en zijn monsterhoofd dat waggelend van hier naar ginder door het leven bolt...</span></p><p class="wp-plat">Elaas, ge zijt nog maar aan de helft van uw plan, als uw vrouw zich hoofdschuddend laat ontvallen dat het veel te veel is. Van het goede kan er nooit te veel zijn, zegt johan janssens dichterlijk, maar dagbladschrijverlijk voegt hij er aan toe: plaatsgebrek belet ons echter... En de kantieke schoolmeester steekt zijn vinger op en zegt: overdaad schaadt. En mossieu colson van tminnesterie die niet veel zegt, zegt nu: gij meneer de kantieke schoolmeester, gij peinst dat, maar dat komt omdat ge een mens zijt die niet veel zegt.</p><p class="wp-witregel"> </p><p class="wp-tussenkop"><span class="wpt-cijfers1">een vergissing en een verwittiging</span></p><p class="wp-platmetwit">Zie ge gaat naar een meeting waarin men u de komende maatschappij – na deze van de atoomsplitsing – afschildert en belooft, en ge zijt gelukkig gelijk een kind met sinterklaas, maar onderweg naar huis schiet de rijgkoorde van uw schoen kapot en ge vloekt van gotverhier en gotver-eeneindeke-verder. Dat wil niet zeggen dat sinterklaas... pardon de komende maatschappij... daarom niet minder komen zal, maar het wil zeggen dat men altijd zal moeten rekening houden met kapotschietende rijgkoorden. En zo moet er ook rekening mee gehouden worden dat ge het plan van uw roman kunt aflezen – al was het eigenlijk maar de helft van uw plan – of dat de vergadering al doodgewoon nuchter zegt dat het te veel is... overdaad schaadt... en roman of geen roman de radio openzet en naar het weerbericht luistert: matige wind drie uitgeschoven balken. Ei maar daarom sluit ge u niet in verbittering op, ge luistert mee naar het weerbericht en besluit ‘toestand normaal’, en klampt mossieu colson van tminnesterie aan, al zegt die nooit iets of leest die nooit een roman: <span class="wpt-cursief">in mijn roman, zegt ge, zal er ook spraak zijn van meneerke brys die in rijmpjes sprak en de </span><span class="wpt-cijfers1">1</span><span class="wpt-cursief">ste sociaal was zonder dat hij het zelf wist, en van jeannine die zo lief en zo ochgodomme was, en van de schele malvine</span> – <span class="wpt-cursief">o ja, en het is waar ook, het een en ander over spiritisme</span> – <span class="wpt-cursief">val niet dood, mossieu colson van tminnesterie, maar zelfs over dingen die ik aan geen enkele serieuze mens vertellen kan</span> – <span class="wpt-cursief">en over ontroerende ragfijne heerlijkheden die door iedereen over het hoofd gaan gezien worden, gelijk dat altijd gaat. Maar ergens midden in de roman is er geloof ik een vergissing, want almeteens is er sprake van een kind zonder dat de lezer van de komst werd verwittigd.</span></p><p class="wp-plat">En mossieu colson van tminnesterie, die nooit iets zegt, zegt nu: ik schud het hoofd want uw boek zal een wereld zijn, zal <span class="wpt-cijfers1">100</span> werelden zijn, maar vanzelfsprekend zult ge moeten zeggen dat al die dingen <span class="wpt-cijfers1">1</span> grote leugen zijn van het begin tot het einde: zeg bijvoorbeeld dat ge verbaasd staat over uw eigen verbeeldingskracht die u dat alles uit uw duim doet zuigen, en dat ge iedereen die u een proces wil aandoen de kop zult inslaan, want dat ge een dingen zijt... om het even... maar een verwittigde man is er <span class="wpt-cijfers1">2</span> waard.</p><p class="wp-witregel"> </p><p class="wp-tussenkop"><span class="wpt-cijfers1">de kapellekensbaan</span></p><p class="wp-platmetwit">Het heeft een beetje geregend over de konijnenberg en over het niemandsbos maar nu begint de zon al te schijnen, en alles wordt veel schoner dan het is: en ge leest de <span class="wpt-cijfers1">1</span>ste bladzijde van uw romantaplan die in <span class="wpt-cijfers1">7</span> woorden de beschrijving van de omgeving is: <span class="wpt-cursief">de beslijkte kapellekensbaan kronkelde naar het gehucht ter-muren langs de eindeloos lange muur van de dekenfabriek de labor, en langs het kreupelveld van de konijnenberg, dat de laatste verwaarloosde grond was van het kasteel der derenancourts. Het was daar eenzaam. Dwaallichtjes, die de zielen van doodgeboren kinderen zijn, zwermden er in de donkerte over de heesters. Kledden met zijn bokkepoten overviel er de late fabrieksmeisjes die langs de donkere weg door de modder ploeterden, en een onder hen, de schoonste die men in mensenleven ooit had weten openblommen, was daar verkracht geweest. Zonde was het, zo schoon te zijn en zo deerlijk verminkt te moeten worden door de hoornen van kledden. En een nachtwaker die meende sporen ontdekt te hebben, leidend naar het kasteel, werd uit zijn ambt ontheven want hoogstwaarschijnlijk was hij weer zat geweest. En daarbij, als beklemmendste bewijs, diezelfde week brak de gevreesde pokziekte uit: het volk van ter-muren sloeg zich in de avond een groot en zwijgend kruis.</span></p><p class="wp-plat">En ge hoest eens, en steekt uw papier in de farde waar ge het verhaal over de kleine ondine verzamelen zult, terwijl mossieu colson van tminnesterie zwijgt en afwacht als hij ziet dat de kantieke schoolmeester het hoofd schudt: <span class="wpt-cursief">ge spreekt mij wel van de konijnenberg die ik van hier kan zien, en van het niemandsbos dat ik door het open raam kan rieken, maar van het lelijk rijkemensenhuis op de konijnenberg maakt ge een kasteel waar een voor mij onbekende meneer derenancourt zou wonen. </span>Dat versta ik niet: waarom zegt ge de dingen niet gelijk ze zijn, waarom mengt ge het één met het ander en koppelt ge aan bekende namen onbekende dingen en mensen, die verwarring brengen in mijn kantieke gedachten? <span class="wpt-cursief">en tevens spreekt ge over dwaallichtjes en over kledden die het schoonste meisje zou verkracht hebben</span> – <span class="wpt-cursief">oei wat een romantiek</span> – <span class="wpt-cursief">en de nachtwaker die sporen ontdekt die naar het kasteel leiden doet ge uit zijn ambt ontslaan, en daarop breekt de pokziekte uit en slaat het volk van ter-muren</span> – <span class="wpt-cursief">een schone naam, een zeer schone naam</span> – <span class="wpt-cursief">een traag en zwijgend kruis. </span>Maar mij komt het voor dat de dingen der wereld al ingewikkeld genoeg zijn, om ze eerst en vooral niet in een fantastisch boek onherkennelijk door elkaar te schudden en ze daarna achteruit te schuiven in een ver-voorbije tijd van kleddens en pokziekten, laat ons zeggen <span class="wpt-cijfers1">1800</span><span class="wpt-cijfers1">-</span>en-zoveel. Moet de romanschrijver, die met zijn zenuwen en zijn bloed en zijn spermatozoïden – pardon – in de tijd van vandaag vastzit, niet de tijd van vandaag weergeven, in plaats van zich met een stallantaarn op het pad van <span class="wpt-cijfers1">1800</span><span class="wpt-cijfers1">-</span>en-zoveel te wagen? En mossieu colson van tminnesterie knikt en geeft de kantieke schoolmeester gelijk: <span class="wpt-cursief">maar het was toch schoon, zegt hij, die beschrijving van de kapellekensbaan.</span></p><p class="wp-witregel"> </p><p class="wp-tussenkop"><span class="wpt-cijfers1">de heldin tussen </span><span class="wpt-cijfers1">2</span><span class="wpt-cijfers1"> fabrieken</span></p><p class="wp-platmetwit">En iedereen lacht omdat mossieu colson van tminnesterie dat zo overtuigend zegt, en gij ook, en na de beschrijving van de omgeving tracht ge uw heldin voor te stellen: <span class="wpt-cursief">midden het volk van ter-muren, daar langs de kapellekensbaan, leefde de kleine ondine die best mogelijk tot een schone vrouw kon rijpen, maar onbewust daarvan op haar klompjes liep en het bruine haar in </span><span class="wpt-cijfers1">2</span><span class="wpt-cursief"> stijve vlechtjes op de rug droeg, en zeer zelfzuchtig de wereld van ter-muren als een wereld voor haar alleen beschouwde. Het begin van de lange muur van de dekenfabriek de labor beschouwde zij echter als het begin van een andere wereld... en de grauwe regenhemel, waar de rokende schouwen van de garenfabriek de filature tegen afstaken, beschouwde zij als de hemel van de filature. Zij had het gevoel of haar wereld geprangd zat, aan de ene kant tussen de eindeloze velden waar een laatste boer over zijn braak gebogen hing, en aan de andere kant tussen de rokende en stinkende stad waar het volk van ter-muren in de fabriek van meneer derenancourt ging werken. Toen zij de eerste keer over god hoorde spreken, die almachtig was, dacht zij dat men meneer derenancourt van tkasteel bedoelde, die in de zomer op de konijnenberg woonde en in de winter in de stad van de rokende schouwen van de filature. Als het volk van de garenfabriek de filature langs de kapellekensbaan naar huis kwam, zag de kleine ondine hen vechten tegen het volk van de dekenfabriek de labor, dat ginder in de eerste vuile huizen achter het niemandsbos woonde: ter-muren was encycliek omdat meneer derenancourt dat was, en de eerste vuile huizen waren libertijn omdat meneer van de labor dat was: overigens hadden zij geen van allen kiesrecht... iets dat de kleine ondine toen nog niet wist.</span></p><p class="wp-plat">En mossieu colson van tminnesterie schiet wakker als hij die laatste woorden over het kiesrecht hoort. Misschien, zegt hij, zal de kantieke schoolmeester weeral zeggen wat hij zal zeggen, maar aan het feit dat de mensen van ter-muren tegen elkander vochten en toch nog geen kiesrecht hadden, wil ik toevoegen dat de dag van vandaag in tminnesterie... En mossieu colson van tminnesterie doet juist het tegenovergestelde van wat gij hebt willen doen: hij trekt de dingen uit de verleden tijd op de vandaagse tijd terug. Ha ziet ge, juist wat ik wou zeggen, juicht jo-han janssens, dichter en dagbladschrijver: in mijn hoedanigheid van dagbladschrijver zou ik al die poëtische dingen vermijden, ‘zij dacht, zij had het gevoel, zij beschouwde...’, en zou ik veel liever een directe roman van dagbladknipsels fabriceren, vanaf <span class="wpt-cijfers1">1800</span><span class="wpt-cijfers1">-</span>en-zoveel tot op de dag van vandaag. Ik zou berichten geven over het cijnskiesstelsel, over ongelukken in de garenfabriek de filature, over meneer derenancourt op zijn kasteel van de konijnenberg, en een kind verbrand of een boom omvergewaaid aan de eerste vuile huizen achter het niemandsbos: zou me dat een roman worden waarin mijn dagbladschrijverlijk hart kloppen kan... ik moet me inhouden of ik begin te spreken in mijn hoedanigheid van dichter.</p><p class="wp-witregel"> </p><p class="wp-tussenkop"><span class="wpt-cijfers1">een hoopje mens</span></p><p class="wp-platmetwit">Het schijnt dat het, in deze vallende zondagavond, kermis is aan de <span class="wpt-cijfers1">1</span>ste vuile huizen achter het niemandsbos. En de motregen die tegen de goesting langs uw venster zabbert, moet dan eveneens tegen de goesting de tentzeilen van de paardemolen en het schietkraam nat maken. Een avond dus waarin de wereld aan het nadenken is of zij nog moeite zou doen om verder te draaien. Maar de kantieke schoolmeester en zijn schone vrouw lucette zijn toch nog tot aan uw huis geraakt, zeggend dat er weinig volk op straat is: alleen een paar doden moeten ons voorbij gestapt zijn. En ge hangt hun natgezabberde regenfrakken weg en sluit de straatdeur af en zegt: nu dat het toch een verloren avond is, <span class="wpt-cursief">zal ik u maar eens iets voorlezen uit het leven van de kleine ondine, het snotjong dat nu al jaren mijn leven aan het stelen is, en zich niet wil voegen tot een fatsoenlijke romanheldin. </span>En terwijl de schone vrouw lucette samen met uw vrouw begint te fezelen over de tijd en het dure leven en de lippenstift rouge atomic, zet de kantieke schoolmeester zich schrap om niet in slaap te vallen: <span class="wpt-cursief">de kleine ondine was nog te ontvankelijk om de wereld van ter-muren in haar werkelijke verhouding te zien. Zij was zelfzuchtig en eigende zich alle flitsen en indrukken toe, om die ergens zeer diep in haar op te stapelen zonder er verder over na te denken. Ze haalde de wereld binnen in zich, een vervormde wereld weliswaar, een kleine-ondine-wereld, met haar rug naar de lange muur van de dekenfabriek de labor en naar de </span><span class="wpt-cijfers1">1</span><span class="wpt-cursief">ste vuile huizen achter het niemandsbos. En zo zag zij de lage huisjes van ter-muren nog lager, en het veld er omheen, met de zwarte gestalte van een naar de aarde gekromde boer, nog eindelozer. Aan de deur waar ondine woonde, met haar moeder zulma en haar vader carolus, hing een plak ‘hier bewaerdt men de sleutels van de kapel, onze lievevrouw ter-muren’, en de kleine ondine voelde zich daardoor gewichtiger dan de andere meisjes die in de modder of het stof van ter-muren speelden, of aan de barreel van de ijzerenweg hingen en zich om en om draaiden met hun vuile billekens bloot... maar zij aanzag het als een schromelijk onrecht dat er boven hun deur ook geen plak hing ‘hier bewaerdt men de sleutels van de barreel van de ijzerenweg’. En om hierover haar ergernis te tonen</span> – <span class="wpt-cursief">kinderen steken mij toch wat uit!</span> – <span class="wpt-cursief">haalde zij haar kleine broertje naar buiten, die een week vormloos lichaam had met een monsterachtig dik hoofd, en in een bak lag op houten wielen. Hij was </span><span class="wpt-cijfers1">4</span><span class="wpt-cursief"> jaar en al wat hij kon was dat monsterachtig hoofd enkele centimeter van de rode sargie oplichten, valeer heette hij, maar wat betekende een naam bij zo een hoopje mens? En nu overblufte zij de anderen met de bak langs heen de spoorbaan te rollen en in wilde vaart de barreel over te steken, vlak vóór de gillend-naderende trein. De houten wielen hotsten over de sporen en het hoofd in de bak hotste mee. Iemand schreeuwde, een vrouw stond van de hand gods geslagen, maar de kleine ondine stond zich aan de overzijde ziek te lachen.</span></p><p class="wp-witregel"> </p><p class="wp-tussenkop"><span class="wpt-cijfers1">1800</span><span class="wpt-cijfers1">-en-zoveel</span></p><p class="wp-platmetwit"><span class="wpt-cursief">De kleine ondine aanzag alles wat ze bezat als vanzelfsprekend, maar om al wat ze niet bezat monkte ze. En daar ter-muren... gekneld tussen de konijnenberg met het kasteel van meneer derenancourt, en het niemandsbos met de </span><span class="wpt-cijfers1">1</span><span class="wpt-cursief">ste vuile huizen en de rokende schouwen van de </span><span class="wpt-cijfers1">2</span><span class="wpt-cursief"> fabrieken... een zeer arm gehucht was, monkte ze haast heel de dag door. Het was de tijd lang vóór de andere oorlog, toen de mensen in honger en gebrek voortwoekerden gelijk de konijnen, en men snoenens hutsepot at en savonds tatjespap. Het was de tijd dat men van kindsbeen af een ongehoorde eerbied werd ingestampt voor meneer de paster van ter-muren en meneer derenancourt van tkasteel. De kleine ondine begon te merken dat de wereld waarin zij leefde toch niet voor haar alleen was, doch dat men er haar eigenlijk in gedoogde, op voorwaarde dat zij, heel beleefd, goedendag meneer de paster zei... het was haast niet te geloven, zij die toch de sleutel van de kapel bewaerde! Haar vader kroop, haar moeder boog zich slaafs naar de grond als er een heer over de drempel kwam, en van haar eiste men... ja wat? dat zij de vloer vaagde met haar </span><span class="wpt-cijfers1">2</span><span class="wpt-cursief"> bruine vlechtjes? O dit wil niet zeggen dat zij in opstand kwam, verre van daar, maar ze kon onmogelijk geloven dat ze behoorde tot deze die moesten gehoorzamen. Zij dacht geboren te zijn om met een pruilige monk rond de mond te lopen, gelijk de oude madame van tkasteel... zij dacht geboren te zijn om te ontvangen en te bevelen. En dat het nu precies anders scheen te zijn, daar moest zij heimelijk om lachen: morgen zou iemand haar komen zeggen dat men zich vergist had. Men zag haar nu dieper buigen dan eender wie, alsof zij trachtte uit te voeren wat zij zich zomaar had voorgesteld: zo diep te nijgen dat haar vlechtjes over de schouders vielen en in het zand van de vloer dweilden. Maar de glimlach ging niet weg van rond haar mond, die glimlach betekende: begrijpt ge mij, ik verlang naar de dag van Morgen...</span></p><p class="wp-plat"><span class="wpt-cursief">Zij was best in staat om niet alleen tot een schone, maar ook tot een verstandige vrouw te rijpen. Ze wist aan de overzijde van de barreel de winkel-en-herberg van haar oom, waar buiten een petroolstande en een zak met zout niets te vinden was dan rekken met houten kloefen. Ze vond het vreemdkoddig dat de mensen zo weinig nodig hadden, wat zout om over de aardappelen te strooien, en een beetje petrool in de lamp om hun werkkleden bij te verstellen. Maar het voornaamste was toch de slechte genever die achter in de keuken werd geschonken. Haar oom was meesterknecht op de garenfabriek de filature, en omdat hij een baard droeg noemde het volk van ter-muren hem christus, als hij het niet hoorde... maar toch bleven zij verplicht zich bij hem zat te zuipen en de lof te zingen van meneer derenancourt, of afgedankt te worden op tfabriek. En eens hoorde de kleine ondine dat men ook haar vader een bijnaam gaf, dat men in zijn gezicht carolus zei, maar dat men hem achter zijn gat vapeur noemde. Zij was toen lastig omdat hij niet alwetend was, zij rammelde toen met de sleutels van de kapel, en tot onze lievevrouw van ter-muren zei ze dat het eindigen moest met de ongehoorde domheid van haar vader. Straks peinst men dat wij maar doodgewone domme armemensen zijn gelijk iedereen, dacht ze.</span></p><p class="wp-witregel"> </p><p class="wp-tussenkop"><span class="wpt-cijfers1">ondine en haar zotte moeder</span></p><p class="wp-platmetwit"><span class="wpt-cursief">Als ge u de kleine ondine voorstelt, ziet ge dat haar moeder zotte zulma moest zijn, van wie de mensen te ter-muren zegden ‘uw moeder in de tijd kon alleen maar op de vingers tellen, en al wat daarboven ging noemde ze zo groot als de locht, en ja-zeg: ze zat in de lering voor haar plechtige communie en vroeg niet eens om haar kleine behoefte te mogen doen, ze deed het waar ze zat’. En omdat christus haar broer was, mocht ze op het kasteel op de konijnenberg meid worden van de oude madame derenancourt, maar eens binnen achter het hek van het park van tkasteel mocht ze niet meer buiten, want de oude meneer derenancourt deed vertellen dat zij... neen niet simpel... maar zenuwziek was geworden. Het volk van ter muren begreep dat vaneigens niet, waar ging het naartoe als men een zottin niet langer meer een zottin mocht noemen, maar een zenuwzieke? En almeteens kwam zij voor goed terug van achter de hekspijlers van tkasteel, en zat zij hele avonden achter de kachel bij christus, luisterend naar alles met een stil en dom en eigenlijk ietwat bang lachje. Zij lachte met de anderen mee, toen die dwaas van een vapeur te ter-muren arriveerde, maar ze weende toen de libertijnen op een nacht blauwsel tegen de gevel kwamen strijken, en een meesterknecht van de labor riep: dat er nu in het bos op de konijnenberg een kleine senatoor begraven lag. Doch misschien was dat wel uit de lucht gegrepen, misschien had deze meesterknecht van de labor dat maar geroepen uit haat tegen een meesterknecht van de filature. Maar zie, tot zijn grote verwondering werd hij afgedankt, men zegde dat hij geen al te beste meesterknecht was: hij dronk, en schopte dan kinderen van </span><span class="wpt-cijfers1">9</span><span class="wpt-cursief"> jaar die bij hun werk in slaap vielen. Maar begrijpen kon hij het toch niet goed, hij bedronk zich en stond aan de poort van de labor te lawaaien dat hij het heuveltje in het bos van tkasteel wel zou ontdekken. Men was hem komen wegsleuren en in de bak steken, en daar had hij zijn roes uitgezongen dat alle rijkemensen smeerlappen waren, en dat ze allen, van welke partij ze ook zijn, onder hetzelfde hoedje spelen! Toen de kleine ondine dat de eerste keer hoorde vertellen, begreep ze alleen dat de armemensen dom waren en de rijkemensen verstandig, en ze was daar zeer verheugd om. Dom mens, zei ze, als ze haar moeder aan het venster zag naar buiten zitten kijken, en haar nu en dan in een dwaze lach hoorde schieten. O om een niemendal lachte ze, om een blad dat aan de kapel van een boom dwarrelde, om een trein die aan de barreel gillend voorbij joeg. En als vapeur kwam kijken wat daar wel te zien mocht zijn, en er was dan niets, dan keek zulma op haar beurt verwonderd naar hem, waarom hij daar aan het venster kwam staan. Ja, de kleine ondine voelde voor haar vader een steeds stijgende verachting omdat hij met een zottin was getrouwd. Zottin, zei ze, en ze bood haar moeder een kokend-hete tas koffie aan en keek toe hoe zij zich de vingers brandde. En al deed zij het sanderendaags opnieuw, nooit leerde zulma inzien dat iets heet kon zijn. Maar toen zij haar moeder een gloeiende kool uit de kachel aanbood, toen bekeek zulma haar dochter en weende ze, zodat ondine er beschaamd onder werd.</span></p><p class="wp-witregel"> </p><p class="wp-tussenkop"><span class="wpt-cijfers1">perpeteum mobile</span></p><p class="wp-platmetwit"><span class="wpt-cursief">De vader van de kleine ondine was dus de genaamde carolus, met bijnaam van vapeur, zijnde de enige die niet op het gehucht ter-muren was geboren, en die, als hij wat zattekens werd, beweerde dat hij uit brussel kwam. Dat kon ter-muren hem niet vergeven. En ook kon men het hem niet vergeven dat hij niet op de garenfabriek de filature ging werken, maar hemel en aarde bezwoer dat hij iets anders was, dat hij tot de burgerij behoorde. O er waren slechts heren en knechten, maar nu met die gek in hun midden te vallen was er een </span><span class="wpt-cijfers1">3</span><span class="wpt-cursief">de staat geboren, iets halfslachtigs, iets onbegrijpelijks. En men had hem bij christus binnengelokt, hem zat gemaakt en hem op zijn brussels doen spreken. En hij, de gek, had een taal gebrabbeld die men niet begreep. Dat is nu frans, zei hij, maar eens komt er een taal die in alle landen zal gesproken worden, god heeft spraakverwarring gebracht onder de mensen, maar de wetenschap zal een nieuwe taal brengen. En omdat men hem niet begreep brabbelde hij die vermeende taal, ziozio-zito, en ook was hij beginnen schamoteren, hij gooide een frank weg en wou die uit de neus van een boer halen, maar hij was te zat, de truk mislukte en de frank viel uit zijn mouw. Hij beweerde specialist-trappenmaker te zijn, maar als hij een zware boerenstoel had gemaakt voor de ene en een varkenstrog voor de andere, en men zag dat hij er tóch verstand van had, hielden de bestellingen op. Doch het deerde hem waarschijnlijk niet, al wat hij in die dagen deed was een beetje op het land achter in zijn hof werken, en verder zich in het koude werkhuis bezig houden met iets dat hij perpeteum mobile noemde. Maar omdat men het woord niet zou begrijpen</span> – <span class="wpt-cursief">evenals zijn wereldtaal</span> – <span class="wpt-cursief">zei hij dat het iets ging worden met vapeur. Toen brulde men om die dwaas. Zeker, hij moest zich te ter-muren ongelooflijk eenzaam hebben gevoeld, maar betekende het dat hij zich stomdronken had te zuipen? Het eindigde er mee dat men zijn zoeken naar iets dat men niet begreep, niet alleen als iets belachelijks maar ook als iets goddeloos aanzag, en dat men de paster aansprak. De paster wou vapeur bezweren om dat onzinnig zoeken te staken. Och zei vapeur, ge zoudt misschien liever zien dat ik op de filature ging werken, gelijk het ander stomme volk, en ge wilt misschien zeggen dat ik, die verstand van machines heb, daar zelfs nog meesterknecht zou kunnen worden: maar ik hou er niet van om meesterknecht te worden, ik hou er van achter in mijn werkhuis te zitten, en te zoeken naar iets dat onvindbaar is. En ge houdt er ook van om met u de zot te laten houden door het volk van ter-muren, antwoordde de paster. En gij door het volk van het kasteel op de konijnenberg, zei vapeur met een misprijzend lachje. Toen kon de kleine ondine trots over hem geweest zijn, maar ze was te lastig omdat hij zich precies niet schikken wou naar de wetten van hogerhand, en als hij weer in een van zijn vlagen was trachtte zij met haar krachteloze vingertjes zijn arbeid kapot te morsen. Ze verweet hem van ‘vapeur’, en met dat woord slingerde zij hem haar haat toe omdat hij geen heer of geen knecht, doch een even grote zot was als haar moeder. Maar hij was geen zot, hoe dronken hij ook was toch begreep hij waar zijn meisje heen wou, en hij ging zwijgend naar zijn werkhuis om in de schaduw van zijn perpeteum mobile zijn roes uit te slapen.</span></p><p class="wp-witregel"> </p><p class="wp-tussenkop"><span class="wpt-cijfers1">abnormaliteiten</span></p><p class="wp-platmetwit">Voor zover ik u kan volgen, zegt de kantieke schoolmeester, zijn het allen abnormalen waarover ge schrijft: wel pikt ge honderden kleine feiten uit het normale leven, maar die feiten mengt ge eerst onherkennelijk door elkaar tot een wriemelende klomp, en die klomp duwt ge daarna op een nietbestaand plan. Of als ik me duidelijker mag uitdrukken: die honderden kleine feiten uit het normale leven worden in uw handen stenen waarmee ge een abnormale wereld optrekt. Geen enkele uwer helden is een normale mens en geen enkele gebeurtenis speelt zich herkennelijk af, noch in deze tijd noch in een voorbije tijd.</p><p class="wp-plat">Och zwijg kantieke schoolmeester... zegt ge... want ge doet me denken aan die plechtstatige, en precies alles wetende, en zich nooit vergissende critici van de moderne dag van vandaag: ze hebben het gemakkelijk te zeggen dat men, over het leven schrijvend, ook moet afwegen dit en nagaan dat, en er bijvoegen een snuifje peper en zout, foelie en kaneel... neen ik vergis me, dat is een recept om vla te bakken... en deze critici zijn ongeveer te vergelijken aan het meer dan tragische geval waar men bij vergissing het kind heeft weggegooid en de nageboorte in de wieg gelegd. Maar het meest tragische van al, dat zij deze vergissing als de normale toestand zijn gaan aanzien, en hun onvolkomen apothekersmentaliteit willen opdringen aan de natuurlijk bevruchte, zwangergaande en barende schrijver. En zeg me niet meer ‘ge beschrijft altijd abnormaliteiten en noemt dat dan normaliteiten’, want waar is de grens die het normale scheidt van het abnormale? Bezie de grootmeesters bosch en breughel en goya, hoe zij met hun penseel de fatsoenlijke en zeer burgerlijk normale lijn hebben uitgewist... en hoe gij de triestige moed krijgt om over hun schilderijen die lijn opnieuw te trekken met een brok krijt. En luister tevens naar wat een bekend psychiater me zei: iedere mens is een abnormale, maar de grote hoop manifesteert dat niet voldoende om hen in een krankzinnigengesticht te kunnen opsluiten. En daarbij, kunnen de normalen niet het vlugst en het scherpst uitgebeeld worden langs de abnormalen om? En kan men langs een fantastische wereld om, geen volmaakt beeld geven van de Bestaande wereld? Maar de kantieke schoolmeester, die verstrikt zit in wat mag en wat nog steeds niet mag, in wat toegelaten en wat nog steeds niet toegelaten is, zegt spottend: als ge op die manier moogt doen wat ge doen wilt, en schrijven wat ge schrijven wilt, dan zult ge nog eindigen met de dingen in hun ongeloofwaardigste voorstelling als de meest realistische dingen te aanzien.</p><p class="wp-witregel"> </p><p class="wp-tussenkop"><span class="wpt-cijfers1">waar blijft het leven?</span></p><p class="wp-platmetwit">Aan uw straatdeur ademt het de zomeravond, en terwijl johan janssens zich op uw drempel neerzet begint hij al te zeggen: zwijg me vanavond over de roman, en laat ons liever eens de dingen bezien gelijk ze zijn... want ik neem niet aan dat ge zomaar schrijft en schrijft, en ginder hoog in de ouatte wolken van een kartonnen wereld leeft... een romanschrijver zou moeten journalist worden gelijk ik, om de realiteit te ervaren dat men hem wel kan betalen om een dagblad vol te schrijven maar niet om de meest geniale roman te baren... en om daarna deze ervaring in zijn papieren te verwerken... <span class="wpt-cursief">ik neem bijvoorbeeld aan dat de kleine ondine hier over zoveel jaren met een houten bak de barreel overstak</span>, maar wie interesseert dat nog?... voeg aan uw boek liever dingen van het leven toe, bijvoorbeeld dat uw dienaar johan janssens gisteren naar de redactie moest, want dat men voortdurend aan de telefoon hing: waar hij toch bleef om zich een schop in zijn dagbladschrijverlijk gat te laten geven. En voeg er dan ook nog aan toe, dat ik een orangine bestelde in een café, vooraleer met de tram te vertrekken daar aan de <span class="wpt-cijfers1">1</span>ste vuile huizen, en dat <span class="wpt-cijfers1">2</span> mannen een pint zaten te drinken en gebruik maakten van het ogenblik dat de matrone in de keuken van kleed ging verwisselen: ze dronken hun pint uit en waren de pijp uit zonder te betalen... en dat daarop de matrone terug in het café kwam gestormd in een versleten combinaison, om die <span class="wpt-cijfers1">2</span> mannen, die ginder al de barreel van ter-muren overstaken, toe te roepen en te verwijten... en dat ik langs het licht van de open deur dwars door haar versleten combinaison haar dikke matronebillen en buik zag – o gij felicien rops – maar op de redactie dan toegekomen, weeral hoorde zeggen dat mijn werk niet goed was, want dat al wat ik schreef niet hetzelfde was van wat anderen schreven... ‘vive l’originalité, maar niet te veel...’ maar wat het ergste was, dat ik tot de ontstellende ontdekking kwam geen marxist te zijn gelijk de anderen, doch integendeel een anarchist, een nihilist, een viezentist, en dat men mij zou moeten verbieden van nog met mensen in contact te komen, tenware met de meisjes die nu in brussel in hun zomerse kleedjes rondlopen... en dan, ook die nog maar van verre: want als ze mij te dicht naderen zie ik hun rimpels of een wrat of een puist of iets anders dat op een ziekte gaat gelijken en dat mij hun naderende dood voorspelt. En voeg er tenslotte nog aan toe, dat ik in het huiswaarts keren ook in de tram een beeld van het leven zag, de <span class="wpt-cijfers1">1</span>ste wagon met het proletariaat van de bedienden die een actentas dragen en schoon vlaams spreken tegen juffrouwen in doorschijnende bloemenkleedjes, en de <span class="wpt-cijfers1">2</span>de wagon met het proletariaat van volksmeisjes die een ruwer gelaat hebben en ruwer katoenen kleedjes dragen, en de <span class="wpt-cijfers1">3</span>de wagon met het proletariaat van een oud peke dat een puistengezicht heeft en matrones die met hangende tieten in hun jak onder een zak patatten bezwijken. En er dat alles aan toegevoegd hebbende, zoudt ge tenminste iets geschreven hebben dat de keerzijde van de medaille van de roman is: het Leven.</p><p class="wp-witregel"> </p><p class="wp-tussenkop"><span class="wpt-cijfers1">donkere tijd</span></p><p class="wp-platmetwit">Ik heb, zegt johan janssens, in het dagblad een hoekje geschreven over den-vos-reinaerde, met als boventitel ‘donkere tijd’: dit is van den-vos-reinaerde die tot ons komt al uit de donkere en beboste tijd van de middeleeuwen, waarin de graafschappen woest en uitgestrekt waren, en de kathedralen met hun stenen kantwerk en hun spuigaten naar de hemel gingen reiken, waarin de kasteelheren encycliekers waren en van hun roofkruisvaarten terug keerden, gedoopt zijnde ter heilige mis togen en te onzenhere gingen, maar ongestraft de hofstedekens konden platbranden, ‘op de koe en de spaarzame centjes neerstrijkend gelijk gieren, en op de vrouwen zich werpend gelijk dolle stieren’. O dat was mij de heerlijke tijd waarin de feodale heren niet eens hun naam konden schrijven, maar in hun versterkte kastelen op de konijnenberg valputten en folterkelders hadden, en een nar, en minnezangers die de hand likten van wie hen sloegen om in verzen de daden hunner heren te verheerlijken... o dat was mij eveneens de tijd waarin ge geen vijf stappen kondt doen of ge liept tegen een abdij binnen wier muren men vrat en dronk om er bij te barsten, en waar men om de tijd dood te krijgen in dikke boeken het leven van de heilige bimbombarus beschreef, en met veelkleurige prenten versierde... en waarin de vette paap ofte meneer de paster van tersz -muren u verplichtte van op bedevaart te trekken naar dingen in spanje, op uw barrevoetse voeten en met een zotskap over uw kop, om dan in het terugkeren te moeten constateren – o schone taal van reinaert – dat hi mijn wijf hevet verhoert ende mine kindre so mesvoert, dat hise besekede daer si laghen, datter twee noint ne meer ne saghen ende si worden staerblent... <span class="wpt-cursief">als meneer derenancourt daar tenminste geen goesting in had... </span>en waarin men elkander met vrome latijnse spreuken en wijwater overkwispelde, maar u op de brandstapel bracht als ge bij vergissing beweerdet dat de wereld rond de zon draaide. En tevens was het de tijd waarin de dorpers ende dooren nog waren gelijk breughel... die eigenlijk veel later kwam... hen nog met een glimp gezien en geschilderd heeft: dom en arm en lelijk en mager van te vasten en te bidden, en <span class="wpt-cijfers1">1</span> dag op het jaar met trippenkermis zich te overeten en zat te zuipen, maar al de andere dagen van het jaar onzes-heren-zoveel vol schrik te leven van kleddens en spoken en dwaallichten... terwijl er geen andere kleddens waren dan deze uit de kloosters en het kasteel van de konijnenberg, en geen ander spoken dan pest en hongersnood en pokken die hen wegmaaiden gelijk strontvliegen, en geen ander dwaallicht dan dat der droevigste onwetendheid.</p><p class="wp-plat">En terwijl johan janssens zwijgt en in dichterlijke uitzondering zijn papier in de farde steekt, naast uw papieren... en terwijl de anderen zeggen dat het schoon is, en dat hij moet voort doen, en dat hij niet moet</p><p class="wp-plat">luisteren naar wat de hoofdredacteur er weet over te zeggen... en terwijl de kantieke schoolmeester de vinger opsteekt en weer iets formidabels gaat zeggen, b.v.b. dat het een schoon aanvulsel is en een reliëf van de romantaplan... terwijl zit de schone vrouw lucette daar, en schudt zij het hoofd en zwijgt.</p><p class="wp-witregel"> </p><p class="wp-tussenkop"><span class="wpt-cijfers1">een wonder is geschied</span></p><p class="wp-platmetwit"><span class="wpt-cursief">Leefde de kleine ondine een leven apart, dan was dit toch meer inwendig: uitwendig bleef ze het kleine ondineke van vapeur, dat in haar neus pulkte en geen woorden wist waarmee ze de haar aanrukkende vragen... omtrent vandaag dit en dat, en morgen omtrent weer wat anders... zou ingekleed hebben. Ze deed haar dwaze moeder opschrikken met van buiten af stenen tegen de deur te gooien, of met gillend de keuken te komen inlopen, met boven het hoofd de rode sargie, waarmee dat onmogelijk stukje broeder van haar anders was omwikkeld. Al wat zij bekwam was, dat haar moeder zo zenuwachtig werd als een opgejaagde vogel in een kooi, dat ze dwaas de muren wou oprennen en in haar angst de gordijnen vastgreep, ze stuk trok, en alles brak wat haar in de handen viel. En toen haar vader vapeur uit het werkhuis kwam opdagen, weende ondine en schreeuwde ze brokstukken uit de heilige geschiedenis: van jezus die berispt had en gezegd ‘verstom en ga uit van hem’. En ze dacht dat haar vader misschien zou gevraagd hebben om nu te zwijgen... lief klein ondinetje... maar dat deed hij niet, hij bladerde zwijgend in haar heilige geschiedenis en las eveneens die passage over de onreine geesten, en stond lang bij lang, precies gedachteloos, naar de kleine ondine te kijken. Toen wierp hij dat boek weg en schudde het hoofd. Tenslotte keek hij naar valeer, dat stukje broer van haar, dat in zijn houten bak lag en de rode sargie kwijt was. Waar was die? De kleine ondine liep er nog steeds mee over het hoofd.</span></p><p class="wp-plat"><span class="wpt-cursief">Er waren uitersten in haar. Er konden dagen komen waarin zij om al die dingen zo hevig monkte, zich zo erg opwond dat ze op de muren trommelde van razernij. Dat zij haar houten kloefen in stukken schopte tegen de bak van valeer, en riep: luilak, wanneer zult ge eens opstaan en leren lopen? Na een nacht van diepe slaap was haar razernij weer over, zij kepelde haar vlechtjes en vroeg zich af wat er dan voor schromelijks gebeurd was: omdat zij eens gevloekt had, omdat zij eens tegen de houten bak had geschopt? dat was toch maar om van haar moeder een treffelijke vrouw, en van valeer een christelijk mens te maken. Ze reed de bak de kapel van ter-muren binnen, nam valeer er uit en ging er vlak voor het beeld mee staan: nu wil ik dat ge van hem een mens maakt, nu wil ik dat ge hem doet lopen. Valeer wankelde op zijn voddebenen en sloeg om, met zijn geweldig hoofd tegen de stenen: de kleine ondine raasde zich uit van woede, zij zette hem telkens en telkens terug recht tot hij blauw was, tot zijn hoofd </span><span class="wpt-cijfers1">1</span><span class="wpt-cursief"> buil was. Godverdomme zei ze.</span></p><p class="wp-plat"><span class="wpt-cursief">En het was dan op de dag van sint-ursula dat het wonder met valeer gebeurde. Ter-muren lag verlaten, want het was de patroonsdag van spinners en wevers, en al het volk had de beste broek en de properste kiel aan, en was naar de garenfabriek de filature om er een stoet te vormen: meneer derenancourt van het kasteel van ter-muren van de garenfabriek de filature, hijzelf, was speciaal uit brussel gekomen alhoewel er senaatszitting was, en leidde hen naar de mis. En die morgen, het eigenste uur dat de mis aan gang was, gebeurde het wonder met valeer: zie, hij stond recht en viel niet om. Hij knelde zich vast aan de stoelen en rolde vervaarlijk het hoofd om en weer. De kleine ondine werd er zelf angstig onder, zij stopte hem gauw terug in de bak en sprak er met niemand een woord over. En daar zat ze dan in de avond toe te kijken, hoe vapeur hem zijn tatjespap gaf, of hem op tafel legde om zijn bak uit te mesten. Zonder te beseffen, dacht ondineke. En vreemd, het gaf haar geen genot, het joeg haar integendeel angst aan. Toch kon ze zich niet wachten iedere noen het wonder te herhalen alsof het een toneelstuk was: valeer liep steeds beter.</span></p><p class="wp-witregel"> </p><p class="wp-tussenkop"><span class="wpt-cijfers1">de heilige valeer</span></p><p class="wp-platmetwit"><span class="wpt-cursief">De kleine ondine las in de heilige geschiedenis alsof het háár geschiedenis was, zij vastte, zij sloeg zich met een koord over de benen, zij bond zich in de nacht aan haar beddebak. Maar ze zocht naar iets dat gruwelijker was, een nagel door haar handpalm slaan of haar voeten in kokend water steken. Het kwam er echter niet van, want ook de anderen begonnen te merken dat valeer zich uit de bak wou oprichten en lopen, en zo werd het iets doodgewoons waar iedere geur van heiligheid verre van verwijderd bleef. De kleine ondine werd nijdig op elke mens, ze ontrukte hen valeer, ze reed er mee weg langs de spoorbaan, en als er niemand in de wijde omtrek te zien was, stampte ze hem met handen en voeten in dat er aan hem een wonder was geschied. In haar ijver zag ze niet dat valeer nu wel begon te lopen, maar toch niet begon te denken, verre van daar. En dus waren haar woorden woorden-in-de-wind: ze kon het even goed aan een hond vertellen dat er met hem een wonder was gebeurd. Ze waakte er over dat hij niets dierlijks zou gedaan hebben. En ook, hem aan haar hand voortleidend, keek ze verbeten rond of er niemand van ter-muren met hem zou gelachen hebben, maar het ogenblik daarna sloeg ze hem omdat hij zich wou bukken en een rotte appel uit de gracht halen. Ze dacht misschien een stenen beeld van hem te maken, een Heilige die niet meer kakken moest. Ze ging immer verder langs de spoorbaan, tot ze een plekje vond waar brem bloeide, en daar, in die godvergeten eenzaamheid, maakte ze hem kronen van gele ginst: hij liep er met zijn zwakke benen onder bedolven en trappelde en schreide. De kleine ondine zag het in haar extase niet, zij lag op de knieën: Heilige valeer, aan wie een wonder is geschied, bid voor mij.</span></p><p class="wp-plat"><span class="wpt-cursief">Telkens ze naar dat plekje heen wou, moest ze voorbij de herberg aan de barreel, ‘bij christus’, en het wou dan altijd lukken dat de vrouw van christus hen zag, en dan riep: ondineke, speel ook wat met uw nichtje! De kleine ondine keek vol walg naar haar nichtje, het meisje met de sprietige haren en de visseogen, hoe kon zoiets nu getuige zijn van haar godsvrucht voor valeer? Maar het scheen dat valeer zelf zich tot hun nicht aangetrokken voelde, iedere keer dat ondine er ongemerkt kon voorbij sluipen bleef hij daar aan de hoek hangen, koppige ezel die hij was. Hij wou niet mee ginder naar de brem, al dat geel rond zijn kop maakte hem bang. Hij haakte zich met zijn kleine vingers vast aan de drempel van de herberg, en de kleine ondine moest hem met geweld wegrukken, zodat hij soms bloedde... en als niets meer baatte dan zei hij ‘pis pis’, ze moest dan het broekje van haar heilige openen. En niet alleen dat het haar ongelooflijk gruwde, maar vooral dat het dáár gebeuren moest: zij sloeg dan valeer, alhoewel hij nog niet gedaan had met zijn kleine boodschap, zij schopte hem, en als hij zich dan in zijn tranen verslikte en zou gaan stikken hebben, greep zij hem vast en snelde weg. Ginder aan het lievelingsplekje kroop ze op de knieën rond, en smeekte hem om nooit meer in zijn leven met ander mensen om te gaan: ze stelde zich een leven voor met hem alleen, ze stelde zich een ter-muren voor in een nooit eindigende zondagmorgen, waar brem bloeide, en waar ge nooit de paster of een boer, of hun nicht met haar moeder, kondt tegenkomen. Die nacht droomde ze dat ze zich samen verdronken hadden. Ze was een paar dagen sprakeloos, en toen een trein aan hun lievelingsplekje voorbij joeg legde ze verschrikt de hand tegen het kloppend hart.</span></p><p class="wp-witregel"> </p><p class="wp-tussenkop"><span class="wpt-cijfers1">parodie</span></p><p class="wp-platmetwit">Gelijk iemand in zijn vuist zou zitten lachen, ware de zaak niet van een te pijnlijke ernst, en gelijk de bedelaar die zegt ‘god zal het u lonen’, maar peinst ‘goddomme het is maar <span class="wpt-cijfers1">10</span> centiemen...’ zo had willem die madoc maecte, en die de dieren deed bijeenroepen op een schonen tsinksendaghe, meer pijlen op zijn boog dan valentine-uit-het-winkelke dode vliegen in haar bollenkraam: hij zette zijn hoed scheef met de pluim naar achter en stak zijn pennestok vooruit gelijk een zwaard, en zo bootste hij de ridder na die in zijn versterkt kasteel-van-ter-muren zat, de buit en de ontklede dochtertjes van de arme boer binnengehaald en de valbrug opgetrokken hebbend, en luisterend naar de op maat en rijm gezette ridderverhalen – hij zat te paard en trok het zwaard – waarvan ge tijdens de bezetting der nazis een hernieuwde en verbeterde druk hebt gezien...</p><p class="wp-plat">en tevens gebaarde willem of alles heel serieus was, en bijlange niet bedoeld om met iets of iemand de draak te steken: wat peinst ge wel, edelachtbare heer kapitein eenoog, en graaf en prins-bisschop van lippeloo tot lotelippe, als ik van de wolf spreek die zich een kruin laat scheren en aan de abt voorstelt om de schapen rauw te eten, dan wil ik daarmee absoluut niet met monniken of ultrarode marxisten lachen, die de passie preken – boerkens wacht uw ganzen – maar met een stom beest: de kleine man mag ook eens lachen. En tevens moet er bijgevoegd worden dat die willem niet alleen iemand zal geweest zijn, die de larven van het onrecht en de leugen en de schijnheiligheid heeft willen vertrappen, maar ook vanzelfsprekend een mens zal geweest zijn gelijk gij en ik: iemand die altijd in conflict is met iemand anders, is het de ene niet het is de andere, en die op de duur zijn gat aan belgië zou gaan vagen en naar erembodeghem gaan wonen: zo is reinaert, en die het niet geloven wil is niet verplicht, want nooit werd er iets geschreven dat evangelie is. Maar als ge dit toch leest, dorpers ende dooren, begin dan niet te doen gelijk de raven die krassen en krassen en alles zwart maken, in de winter de sneeuw en in de zomer het koren, maar leer er uit dat in deze tijd achter de schoonste leuzen alleen bedriegt-de-boer hoogtij viert, en drinkgelagen en hoerderijen na god, de koning, en de democratie, het opperste goed zijn geworden... zodat er de kleine arme gehoonde domme vertrapte en om de tuin geleide man niet veel anders overschiet dan zich een hol met <span class="wpt-cijfers1">7</span> uitgangen te graven, zorgende alleen nog voor zijn vrouw en zijn jongen en zichzelf, zijnde hij van gedacht geworden dat deze laatste dingen de enige ware godsdienst en het enig ware vaderland kunnen zijn. Zijt wie ge zijt, maar leer hier uit dat de idealen naar de knoppen gaan door uw en door mijn fout, maar meest van al door de fout van hen die het idealisme hebben uitgevonden om er een stuiver aan te verdienen. johan janssens</p><p class="wp-witregel"> </p><p class="wp-tussenkop"><span class="wpt-cijfers1">arm vlaanderen van de geest</span></p><p class="wp-platmetwit">Ge komt vanachter uw schrijftafel... waar ge weeral in uw eenvoud des geestes gebogen hebt gehangen <span class="wpt-cursief">over de roman over ondineke, die kleine heks van ter-muren... </span>om met de kantieke schoolmeester en mossieu colson van tminnesterie en johan janssens, dichter en dagbladschrijver, te praten over deze wereld van vandaag: maar niemand is gekomen en uw huis is leeg, en alleen johan janssens springt gelijk een duivel uit een kastje met de gauwte eens binnen: ik heb geen tijd, noch om naar het vervolg te luisteren <span class="wpt-cursief">over die kleine ros van ondine</span>, noch om mijn zeg te zeggen in uw wereld van vandaag: ik moet alles aan het dagblad geven... want mijn andere confrater, de dichter johan darrieux – weeral een dichter en weeral een johan: dat zijn er nu <span class="wpt-cijfers1">3</span>, johan janssens johan brams en johan darrieux – heeft geen tijd zegt hij, terwijl ik eveneens en nog veel minder tijd heb: maar de zaak is dat hij wel een ultramarxist wil zijn maar toch zijn naam in dat dagblad niet wil hebben. En de hoogleraar bloxks heeft geen tijd... ook al niet... maar heeft toch tijd om te grinniken omdat johan janssens de Dichter naar de kloten is met te veel dagbladschrijver te zijn. En nog een andere dit en nog een andere andere dat, en heel alleen moet ik in dat dagblad der ultramarxisten het oog richten op de wereld van schone kunsten en literaturen... en dan zeggen ze in de sport en in de duistere rubriek van gebroken armen en benen dat het blad veel ‘te intellectueel’ wordt... en de hoofdredacteur kapitein een-</p><p class="wp-plat">oog gelooft dat vaneigens, want hij is in de wolken als een onbevoegdheid zegt dat het blad goed is, en hij valt met zijn gezicht op de kassei als een <span class="wpt-cijfers1">2</span>de onbevoegdheid zegt dat het blad niet goed is... en van tien negen keer is het niet goed, omdat het van tien negen keer iets Anders is. En het blad wordt dus te intellectualistisch: arm vlaanderen van de geest. Arm vlaanderen waarin ge niets moogt zeggen dat naar het leven afgekeken is, want het tijdschrift ‘de komende tijd’ zou seffens ‘de gepasseerde tijd’ zijn: ze langen hun hoed af maar vinden uw bijdrage te... te lang geloof ik... en uw volgende bijdrage te... niet geschikt voor de jeugd geloof ik... en links zegt men: jamaar jamaar, ge moogt vaneigens links zijn maar ge moet toch zien dat de kerk in het midden blijft... en rechts zegt men: veel liever een sovjetdichter van Staal of zo, dan een johan-janssens-dichter van het Leven.</p><p class="wp-plat">En johan janssens wipt tussen de kier van uw opengebleven straatdeur weer naar buiten, gelijk een duiveltje-doet-al in een kastje-van-niemendal: en ge blijft alleen en hebt niemand om mee te praten over de wereld van vandaag.</p><p class="wp-witregel"> </p><p class="wp-tussenkop"><span class="wpt-cijfers1">het spook der menselijke plantrekkerij</span></p><p class="wp-platmetwit">Het valt niet gauw voor dat mossieu colson van tminnesterie iets zegt... zijn bestendige aanwezigheid is er meer een van de stille kant... maar vandaag ziet ge aan zijn gezicht dat zijn verstand – of ist zijn gemoed? – vol opgekropte woorden steekt: ik heb iets aan de hand gehad met de buitenmuur van mijn huis die mijn nieuwe buurman niet wil overnemen, en heb daarom verlof gevraagd aan mijn jefdebureau en ben mtr. pots gaan opzoeken, en mtr. pots heeft zijn enorme wetboeken bovengehaald en mij een eerste inlichting gegeven en mij ondertussen zijn levensgeschiedenis verteld: de ene broer van mtr. pots is advocaat in spa en is rijk, en de andere broer van mtr. pots is advocaat in oostende en is eveneens rijk, en hijzelf is advocaat in deze ellendige provinciestad van de <span class="wpt-cijfers1">2</span> fabrieken de labor en de filature en is arm... arm en onbekend ondanks zijn meesterlijke redevoeringen, want hij is in de alomverachte broederschap van onze vriend johan janssens: de ultramarxisten: hij is waarlijk de advocaat der Armen, wat een romantische eretitel is... maar de wereld heeft geen romantiek meer nodig, buiten dan de vooravond van de verkiezingen. En al die arme drommels met hun vuile petten en hun zwerengezichten komen naar zijn ontvangcabinet en hebben het dagblad der ultramarxisten goed zichtbaar in hun zak, om gratis be-diend te worden: maar vraag hun niet waar b.v.b. het huis der broederschap of het nief klooster van de ultramarxisten is: zij hebben het nooit geweten of zullen het nooit weten, want het interesseert hen niet in het minste... hen interesseert voor het ogenblik slechts <span class="wpt-cijfers1">1</span> ding: gratis bediend te zijn geweest, hun plan te hebben getrokken, een goedgelovige en welmenende iemand bij zijn pietje te hebben gehad. Dat zei me mtr. pots, en almeteens doemde voor mij het spook der menselijke plantrekkerij op... en ik ben daar weggevlucht en durf niet meer teruggaan voor mijn volgende inlichting uit de dikke wetboeken van mtr. pots. En mossieu colson van tminnesterie heeft zijn opgekropte woorden en zijn hart leeggestort, en verzinkt weer tot zijn bestendige maar stilzwijgende aanwezigheid.</p><p class="wp-witregel"> </p><p class="wp-tussenkop"><span class="wpt-cijfers1">uw belang ligt in een gedicht</span></p><p class="wp-platmetwit">Terwijl de regen en de wind tegen uw venster slaan, wilt ge een nieuw gedicht lezen <span class="wpt-cursief">over de kleine ondine, over haar </span><span class="wpt-cijfers1">1</span><span class="wpt-cursief">ste lief</span>, maar mossieu colson van tminnesterie houdt u tegen met een onverwacht Halt... gelijk daar aan de onbewaakte overweg van de ijzerenweg van ter-muren: Halt... en ge peinst al aan dood en gevaar en gevangenis, maar het is dan slechts opdat ge al uw aankopen zoudt doen in de au-bon-marché. Halt met uw gedicht <span class="wpt-cursief">over ondineke en haar </span><span class="wpt-cijfers1">1</span><span class="wpt-cursief">ste lief</span>, maar is het ook om uw positie te versterken dat ge schrijft over ter-muren en de wereld van vandaag? En ge staart met uw bedremmeld gezicht mossieu colson van tminnesterie nietbegrijpend aan... maar hij heeft zijn woordeke geplaceerd, Boem, en voor de rest zwijgt hij zich gelijk een pladijs op de vismarkt dood. O en ge begrijpt maar nadien waar de schoen gewrongen zit als johan janssens, dichter en dagbladschrijver, eens met het hoofd knikt en zegt: het is maar dat ik aan mossieu colson van tminnesterie heb verteld hoe het tegenwoordig gaat: de Aarbeider en de nieuw ge<span class="wpt-cijfers1">m</span>eenschap en de rechtvaardiger wereld, o god godomme, dat het ook al holle slagzinnen zijn geworden die men nog gebruikt maar waarin niemand meer gelooft... het is misschien mogelijk dat christus en marx de wereld een stap hebben vooruitgebracht, maar als ge rondom u kijkt valt dat sterk te betwisten, en ik zei zo tot mossieu colson van tminnesterie, dat men mij als redacteur van het dagblad een gedicht stuurt over het negeren der menselijke persoonlijkheid en over het in dienst staan der massa, maar dat men kwaad is en niet meer meespeelt als dat gedicht niet seffens een plaatsje krijgt: de encyclieke dichters zijn over god bezig, terwijl ze noch van verre noch van nabij iets met god willen te maken hebben, en de anderen maken gedichten over de nieuwe ge<span class="wpt-cijfers1">m</span>eenschap maar geloven slechts in zichzelf en in hun eigen gedichten: moest er een godsdienst komen of een partij met als symbool en toekomstbeeld een kattestaart, dan zouden ze gedichten schrijven: o kattestaart dit en o kattestaart dat. En mossieu colson van tminnesterie onderbreekt johan janssens en vraagt: en wilt ge met uw gedicht <span class="wpt-cursief">over het </span><span class="wpt-cijfers1">1</span><span class="wpt-cursief">ste lief van ondineke </span>ook niets anders doen dan zorgen dat het geplaatst wordt, om er uw positie mee te kunnen versterken?</p><p class="wp-witregel"> </p><p class="wp-tussenkop"><span class="wpt-cijfers1">de oude bultkarkas spreekt</span></p><p class="wp-platmetwit">Op de kapellekensbaan ontmoeten de kantieke schoolmeester en zijn schone vrouw lucette de oude bultkarkas, en de oude bultkarkas spreekt hen aan:</p><p class="wp-plat">ik heb gehoort dat er altijt over ter-muuren geschreven wordt, in de jaren <span class="wpt-cijfers1">1800</span><span class="wpt-cijfers1">-</span>en-zoveel, en ik zou dat ook willen leezen maar ik kan niet leezen, ge weet hoe dat ging in onzen tijt... hoewel in onzen tijt waar ik van spreek, dat is veel veel jaren geleeden, was ter-muuren toen in den grond nog iets geheelemaal anders alsdat gij het u voorstelt: ge hoordet het klabetteren van de houten klompen en het rammelen van de pasternosters en ge rookt den sterken genever, de walmende petroollampen en de cabinetten van tfabriek: dát was ter-muuren. En ge moet niet peinzen dat meneer derennakoer van tkasteel en tgaarenfabriek de filatuur daartusschen leefde gelijk god in frankrijk: neen hij was al even beest. Ha ik zal u vertellen dat hij eens zijn sigaaren vergeeten was en dat jefdekoetsier die nu ook al dood is om een sigaar moest in twinkelken, maar in twinkelken kwam men vaneigens een cent tekort om terug te geven, en jefdekoetsier zei: laat het maar, het is voor ge weet wie het is... maar meneer derennakoer vroeg naar zijn cent-terug, en ging zelf naar twinkelken: of peinsde gij nu dat ik een rijkemensch ben? En in tbegin van zijn gaarenfabriek die dan nog een gaarenfabrieksken was, stond hijzelf aan de poort met een stok in de hand en sloeg hij op iedereen die te laat kwam, ha en ik kwam ook te laat, ik droeg nen nieven blauwen kiel en slibberde tusschen hem door tfabriek in, en hing mijnen nieven kiel aan nen anderen moolen, en meneer derennakoer die kwam zoeken sloeg met zijn stok op den anderen, ha. En van tfabriek gesprooken, in de meimaand moesten we onzen pasternoster leezen en op sinter ursula moesten wij naar de mis op rijen van <span class="wpt-cijfers1">4</span>, gelijk bij den troep, het was precies een lintworm gelijk wij daar liepen waarvan onzen meneer de kop was, maar het schoonste was toch de kinderen van nog geen <span class="wpt-cijfers1">10</span> jaar die meegingen, vooral de meiskes die precies engelkens waren, die voor de voorspoed van tfabriek gingen bidden... en vaneigens moest er dan savonds overgewerkt worden om den verloren tijt in te halen, en dat dan de engelkens in slaap vielen gaf niet, christus-met-zijnen-baard, de meesterknecht, liep rond om hen wakker te schoppen. En ik sprak van de cabinetten, hewel op nen keer was er weeral iets niefs, een commissie van gezondheid, en die bestont uit den broer en den nonkel van meneer derennakoer, en uit de dochter van de glemmassons die familie waren... die dochter was een schoon vrouwmens teweeg, maar met platvoeten zegden ze, ik heb het niet gezien, ze droeg altijd rokken tot op den grond... en de commissie kwam dus gelijk gezegt, en al de kinderen die zo laat niet mogten werden in de cabinetten geduwd, maar <span class="wpt-cijfers1">1</span> begost te schreien en de commissie hoorde het en meneer derennakoer haalde haar er uit, zelf, en zei: wat ist, dat ge u in de cabinetten wegsteekt terwijl ge al moest thuis zijn bij uw moeke en al uren in uw bed liggen...? ziet ge hoe kinderen zijn, tis heel zeker om iets te kunnen pikken dat ze zolang blijft!</p><p class="wp-plat">En als de schone vrouw lucette vraagt hoe hij dat allemaal heeft weten te onthouden, dan antwoordt de oude bultkarkas: ha dat komt omdat wij in onzen tijt over niets anders hadden te spreeken.</p><p class="wp-witregel"> </p><p class="wp-tussenkop"><span class="wpt-cijfers1">haar </span><span class="wpt-cijfers1">1</span><span class="wpt-cijfers1">ste lief</span></p><p class="wp-platmetwit"><span class="wpt-cursief">Zoals er dagen waren waarin de kleine ondine zich tot haar heilige broer valeer aangetrokken voelde als tot een zeilsteen, kwamen er ook dagen waarin zij van hem gruwde... het waren dan juist de dingen waar zij gisteren zo gelukkig om was, die haar vandaag het ergst walgden. Zij vermeed hem, zij liet hem aan zijn lot over en zei: ik kan hem toch niet tot in der eeuwen amen blijven bewaken. Alhoewel zij voelde dat het iets heel anders was: zij vergat hem, omdat zij hem misschien wilde vergeten. Zij verliet dan de hete wegel langsheen de spoorbaan, om het lommer van de kasteeldreef op te zoeken... zij plukte onderweg bloemen tot een veel te grote ruiker, die ze weer bloem na bloem liet vallen, zich voorstellend dat ze terug gingen wortel schieten, om aan te tonen langswaar zij</span> – <span class="wpt-cursief">de Heilige ondine</span> – <span class="wpt-cursief">was gegaan. Maar het ogenblik daarna was ze weer haar heiligheid vergeten, en kroop ze op het lage muurtje van het park van tkasteel, en greep ze de hekspijlers vast. Daar zag zij hoe meneer derenancourt leefde, hoe hij zijn sigaar smoorde en zijn tuinman bevelen gaf... nooit was die sigaar groot genoeg naar haar mening, nooit gaf hij zijn bevelen hard genoeg. Doch hij droeg een pet, dat kon zij hem haast niet vergeven: zij had hem veel liever gezien met een helm vol kleurige pluimen. Maar een zaterdag dat het wat regende kwamen de </span><span class="wpt-cijfers1">2</span><span class="wpt-cursief"> jongetjes van tkasteel de tuin inrennen, en zag ze hoe de oudste de jongste stond te vermanen met opgestoken vinger. O de godlieveheer van ter-muren, hij alleen kon begrijpen wat de kleine ondine toen allemaal voelde en verlangde, of kon begrijpen waarom ze dacht: zou ik nu deze zaterdagmorgen en die tuin en de motregen en die opgestoken vinger ook vergeten gelijk veel ander dingen? En ondertussen zag ze zichzelf staan al vermanend valeer, met eenzelfde opgestoken vinger. En tevens kon ze zich niet wachten om aan iemand de dingen te vertellen die zijzelf toch niet had begrepen, aan een vriendinnetje, aan de dikke liza die doorheen haar neus sprak... alhoewel ze niets had te vertellen, want wat was er in de grond der zaak gebeurd? Vreemd genoeg echter begreep de dikke liza haar, zij ging dadelijk met ondine mee tot aan het hek, om naar de verlaten tuin te kijken. Daar stonden ze, wees de kleine ondine. Het is uw lief, zei liza met lijze neusklanken. Ondine keek haar verbaasd en tevens haast opgetogen aan... mijn lief, mijn lief, zong het in haar. O gij moogt dat nooit zeggen tegen anderen, ik zal u bekijken en vermanend mijn vinger opsteken, en dan zullen we beiden weten wat dat bedoelt. En bracht dit geheim zijn zorgen mee, en maakte het hun kinderleven grotemens-achtiger, ze waren juist daarom gelukkig, ze zouden niet meer zo eenvoudig kunnen leven hebben, gelijk gisteren en eergisteren.</span></p><p class="wp-plat"><span class="wpt-cursief">Maar er was nog iets anders dat een geweldige indruk op de kleine ondine had gemaakt: die </span><span class="wpt-cijfers1">2</span><span class="wpt-cursief"> jongens hadden een leren frak gedragen, dat had ze nog nooit gezien. Ze dacht er aan, om haar heilige broer valeer ook zo een te vragen, aan onze lievevrouw van ter-muren. En van school komend zag ze haar broer met de andere kinderen spelen: allen waren ze van zijn ouderdom, maar hij was toch de domste, de onhandigste... men speelde verstoppertje, en toen hij met het hoofd in de armen tegen de poort van hun werkhuis stond, gingen al de kinderen heen en speelden ze ergens elders. En juist op het ogenblik dat ondine er toe kwam, al biddend om hem alstublief een leren frak te bezorgen, kwam die vuile heks van een nicht en stampte ze de geduldig wachtende valeer met het hoofd tegen de poort. Hij bloedde en weende. De kleine ondine wou vloeken, godverdomme, maar ze kreeg geen enkel geluid uit haar toegewrongen keel, ze schudde de krampachtig gebalde vuisten en schopte in razernij haar klompen tegen de muur stuk. Toen viel ze. Haar vader moest komen en haar de vuisten openwringen.</span></p><p class="wp-witregel"> </p><p class="wp-tussenkop"><span class="wpt-cijfers1">de misdaad</span></p><p class="wp-platmetwit"><span class="wpt-cursief">De kleine ondine droomde die nacht</span> – <span class="wpt-cursief">onze lievevrouw van ter-muren toonde haar valeer met een van goud blinkende frak</span> – <span class="wpt-cursief">en toen ze wakker schoot lag ze te woelen en te draaien in bed, zonder nog de slaap te kunnen vatten: ze bad en smeekte opdat het toch wáár zou mogen zijn. Haar broer valeer sliep naast haar, ze ging op de blote knieën zitten met samengevouwen handen en zo in slaap vallend droomde ze wat anders, dat ze haar nicht onder handen had en haar strot toekneep. En als ze dan in de morgen de kapel van ter-muren binnen ging, geslingerd tussen de hoop dat de lederen frak er ging zijn, en de angst dat ze doodvallen zou als men haar bedrogen had, dierf ze haast niet toekijken: het beeld was daar, de lederen frak niet. Had haar teleurstelling niet te groot geweest, ze zou misschien nog kunnen wenen hebben, nu niet, ze vloekte en eiste dat er op slag een nieuw mirakel gebeurde. Zich omkerend zag ze de offerblok: daar was het geld voor de lederen frak, daar was het geld van de gemeenschap der Heiligen ‘waar valeer deel van uitmaakte’. Ze nam haar kloef en bonkte op de ijzeren plaat die in de muur was gemetst, maar het maakte te schromelijk lawaai en ook klopte ze er maar een bluts in: toen haalde ze de trektang van haar vader en wrong ze de offerblok open. Ze droeg de trektang terug en telde het geld op het cabinet. Heel alleen ging ze langs de kapellekensbaan naar de stad, de lange muur van de dekenfabriek de labor volgend. Aan de poort stond meneer gourmonprez de libertijn, ze vond dat hij er even goed een Heer uitzag, er kwam een blos op haar wangen, en nadat ze diep naar de grond had gebogen en gezegd ‘dag Meneer gourmonprez, de libertijn van de labor’ snelde ze op haar klompjes verder in de richting van de stad. Ze was daar nog nooit geweest. Ze kreeg angst, zo groot was het daar, al straten en winkels en mensen. En nadat ze een paster onderdanig had gegroet</span> – <span class="wpt-cursief">dag meneer-de-paster-uit-de-stad</span> – <span class="wpt-cursief">zag ze dat hij niet eens haar naam kende: hij was dus niet alwetend... en gelijk hij daar stapte en zijn hiel van onder de soutane kwam: hij had een gat in zijn zwarte kous! En zo panisch werd haar blinde angst om de grootheid van de stad, dat ze een groentenwinkel binnenging en daar naar een leren frak vroeg: ze staarde in waanzin naar de porei en de wortelen en hoorde lachen. Ze weende. En toen ze eindelijk een winkel zag waar een soort regenfrak rond een nagemaakte man hing, dierf ze haast niet binnen gaan. Ze liet het geld zien dat warm was geworden van zo lang in haar handen te houden, en hoorde de madame zeggen dat het maar een paar armzalige centen waren. De kleine ondine vluchtte en had een nameloos verdriet, neen was nameloos bitter: ze kocht dan maar in de bazar een pop. En dat men haar geld precies verdacht aankeek negeerde ze: als ze iemand zou vermoord hebben, dan zouden het die madamen uit de winkels uit de stad zijn geweest. Ze legde met de beide handen het torentje centen op de toonbank, maar tot haar grote verwondering... die angst werd... schoof men haar wat terug: wat moest ze met deze overschot gaan aanvangen? Ze knelde de poppedoos onder de arm, en op de eenzame weg naar ter-muren wierp ze het laatste beetje geld in de gracht. Daar achter de bomen was de kapel en de onbewaakte overweg van ter-muren. Ze stapte er heen en het scheen dat er wat haperde: ter-muren was precies kleiner geworden. Hoe dwaas was dat wit-rode plak met het schuine kruis en het woord ‘let op’... haha, voor een trein die </span><span class="wpt-cijfers1">2</span><span class="wpt-cursief"> keer op een dag voorbij dommelde. Dommelde, ja, en niet raasde, niet hemeltergend als een bliksem voorbij-joeg. En dan de kapel, en dan het veld met die over zijn hark gebogen boer: het was om mee te lachen. Het was om mee te wenen, zo klein was het. Zij gaf zwijgend de pop aan valeer, hij greep ze vast en drukte ze aan het hart. De pop had hetzelfde vlasblonde haar van hun nicht, hij dacht dat zij het was. Ondine toonde hem dat het een pop was die slapen kon</span> – <span class="wpt-cursief">kijk, dodo</span> – <span class="wpt-cursief">en valeer zei het haar achterna en stak zijn vinger in het slapende oog: en dan was er geen oog meer, er was een zwart gat. En ondanks haar dwaze moeder die naar haar zat te kijken met starre ogen, begon de kleine ondine weer te vloeken, ze greep de pop en sloeg haar tegen de muur stuk. Ze vloekte nog harder toen ze de scherven zag liggen, van woede en van spijt, en van iets dat haar aan de droom herinnerde waarin ze zich samen met valeer verdronken had. Valeer weende en riep ‘dodo, dodo’. Haar dwaze moeder lachte met stuipen.</span></p><p class="wp-witregel"> </p><p class="wp-tussenkop"><span class="wpt-cijfers1">het staartje van de misdaad</span></p><p class="wp-platmetwit"><span class="wpt-cursief">Neen, de kleine ondine moest er aan denken om de sporen van braak te verwijderen, maar ze stelde het uit, ze liep om de kapel heen en keek naar de grauwe lucht boven de stad, naar de rokende schouwen achter de </span><span class="wpt-cijfers1">1</span><span class="wpt-cursief">ste vuile huizen. En ook ging ze zoeken naar het geld dat ze in de gracht had weggegooid, maar ze vond het nergens meer. Toen zamelde ze al haar moed bijeen en ging ze de kapel van ter-muren binnen... ‘misschien komt er wel een dief en breekt hij de offerblok open,’ dacht ze... en eindelijk kwam er een oude en domme vrouw van ter-muren, en de kleine ondine, die het zich al </span><span class="wpt-cijfers1">100</span><span class="wpt-cursief"> keer had voorgesteld hoe het gebeuren zou, begon te wenen dat ze snokte. Maar, het was vreemd, bij haar krokodilletranen mengden zich echte tranen: tranen van een eensklaps opkomende spijt omdat ze was zoals ze was. De vrouw liep buiten en vertelde overal dat men de offerblok had opengebroken: nog een geluk dat men niets gedaan had aan de kleine ondine van vapeur, want die zat er wenend naast. De kleine ondine begreep dat laatste niet, maar toch buitte ze het uit: men heeft de offerblok opengebroken en men heeft iets aan mij gedaan... alhoewel ze in de verste verte niet wist wat men haar kón gedaan hebben... toen moest ze hier en daar, zelfs op het kasteel van meneer derenancourt. Ze voelde geen vrees omdat het geval altijd maar ingewikkelder werd, integendeel, ze was zeer nieuwsgierig hoe het aflopen ging, ze was gek van hovaardij omdat men op tkasteel haar een en ander had te vragen: en vooral verlangde ze er naar om de </span><span class="wpt-cijfers1">2</span><span class="wpt-cursief"> jongens van tkasteel terug te zien: de oudste, achilles, zou waarschijnlijk weer aan het vermanen zijn. Zij zag hem ginder aan de vijver zitten en liep er dadelijk heen, ‘hij is mijn lief, mijn lief ’ dacht ze, en verder wist ze niet wat ze daar ging zeggen of doen. Ze zag hoogrood en was gelukkig, en vaag besefte ze dat iemand, een ju</span>ff<span class="wpt-cursief">rouw, haar geroepen had. En dan kwam meneer derenancourt van tkasteel, hijzelf, haar vragen om hem er nu eens alles van te vertellen. Zij herhaalde weer hetzelfde... wenend, omdat ze iedereen hier in tkasteel een taal hoorde spreken die zij niet begreep... en het scheen haar nu of ze haast tevreden was omdat men haar wat had gedaan. Hij keek haar zwijgend aan, ze moest met hem naar de stad waarvan zij de straten en de winkels nauwelijks herkende. De politie vroeg haar hoe die man er had uit gezien, of hij groot was dan wel klein. En ze antwoordde dat hij niet groot was of niet klein, niet mager of niet dik, maar dat hij geloofde ze een wrat had op de linker wang... haha, gelijk haar moeder... en ze gaf een der mooiste beschrijvingen die men verlangen kon: hij had een trektang in de gleuf gestoken en dan gewrongen... maar wat er met haar gebeurd was... dat zeg ik niet, zei ze. En omdat ze een magere heer zag gremellachen, grimlachte ze ook eens op haar beurt: ze was bijna </span><span class="wpt-cijfers1">11</span><span class="wpt-cursief"> jaar en moest haast haar plechtige communie doen, ze vermoedde almeteens dat het iets slechts moest zijn: over dat waar de paster in de lering van sprak, dat kleine meisjes niet tussen hun benen mogen kijken. Ze kreeg er hoofdpijn onder en vergat het om huiswaarts kerend naar haar geld te zoeken, in de gracht langsheen de kapellekensbaan.</span></p><p class="wp-plat"><span class="wpt-cursief">Maar het had nog een staartje: die meesterknecht die over enkele jaren op de labor was afgedankt om te zeggen dat alle rijkemensen dezelfde smeerlappen waren... en die aan lager wal was geraakt, gelijk men dat zegt... die voldeed aan de beschrijving van de kleine ondine: hij was niet groot of niet dik, en hij had, wel niet precies een wrat, maar toch het een of ander op de wang: een schram... misschien had dat kleine meisje gedacht dat een schram een wrat was. Herkende zij deze man als de man die in de kapel was, zo ja, zweer het... Ik zweer bij god... en ze moest </span><span class="wpt-cijfers1">2</span><span class="wpt-cursief"> vingeren omhoog steken. Toen liep het rond als een vuurtje dat de libertijnen van de dekenfabriek de labor de kapel van ter-muren hadden opengebroken, de beelden vernield, het offergeld gestolen, en een klein meisje dat zat te bidden verkracht. De libertijnen antwoordden dat men in de cabinetten van de garenfabriek van de encycliekers moest kijken, wat daar wel met de kinderen werd uitgestoken. De kleine ondine hoorde slechts vaag die strijd, hoog boven haar hoofd: zij ging langs de beslijkte kapellekensbaan naar huis, en lopend naast de gracht zag ze plots wat liggen: het was haar geld. Ze vond het vreemd dat ze altijd ginder een hele eind verder had gezocht... en de gedachte, dat men geloven kan hier iets te hebben weggeworpen, terwijl het in werkelijkheid een ongelooflijk eind verder is, deze gedachte vond ze waard om heel haar leven te blijven onthouden.</span></p><p class="wp-witregel"> </p><p class="wp-tussenkop"><span class="wpt-cijfers1">de dramatiek is zoekgeraakt</span></p><p class="wp-platmetwit">Gij hebt ons verteld, zegt johan janssens, <span class="wpt-cursief">over de kleine ondine alsdat zij de offerblok van de kapel had opengebroken, het geld opgedaan en de rest weggegooid in de gracht van de kapellekensbaan, gij hebt eveneens verteld dat daarvoor op haar beschuldiging iemand anders werd aangehouden... ‘iemand die haar wat gedaan had’ zei ze... en tenslotte achteraf... of is het achteraf tenslotte...? dat ze haar geld in de gracht terug vond op een heel andere plaats dan de door haar veronderstelde: en zij vond dat laatste iets de moeite waard om heel haar leven te blijven onthouden. </span>Hoe moet ik huiveren als ik dat zo samenvat: is de mens dan nog een geraffineerder en wilder dier dan het dier in het oerwoud, dat hij een andere mens in de put kan stampen die hij hem eerst doen graven heeft, en dat hij achteraf alleen maar piekert over de kwestie waar hij een beetje wisselgeld heeft teruggevonden? Hoe moet gij als schrijver, schijnbaar onbewogen, dan dubbel gehuiverd hebben bij het ontwikkelen van zo een drama! En ge onderbreekt johan janssens... alhoewel hij feitelijk uitgesproken was, en dat onderbreken dus maar per manier van schrijven is... met te zeggen dat ge als schrijver misschien wel het drama tot zijn top hebt gevoerd, maar dat ge u als vakman toch kwelt en afvraagt <span class="wpt-cursief">of volgens de wetten van de menselijke bewogenheid ondineke niet veel meer ging piekeren over de kwestie ‘haar wat gedaan te hebben’: hoe oud is ze juist, en op welke ouderdom juist zou zij piekeren over het een, maar niet over het ander...? </span>Maar johan janssens onderbreekt u op zijn beurt met te vragen of hij niet over iets heel anders bezig was, over het tot de top gevoerde drama? Haha, en met een weids gebaar gaat hij naar zijn binnenzak en tovert hij daaruit een weekblad te voorschijn... le kunstkern illustré... en terwijl de wegwijzer van zijn wijsvinger over de kolommen gaat, zegt hij: zoudt ge u niet veel beter kwellen met dit hier: alhoewel de schrijver van ondineke van ter-muren een merkwaardig talent heeft ontbreekt hem toch dramatiek en spreekt hij belgisch, zodat zijn pathos een koortsig ijlen lijkt. En hij vouwt het weekblad toe en zegt: welhoe, terwijl gij uw heldin laat napiekeren, en terwijl gijzelf achteraf nog gaat napiekeren of ze wel over het ware na-</p><p class="wp-plat">piekert, terwijl zegt men niet alleen dat uw pathos koortsig ijlt, maar plus daarbij dat ge geen zin hebt voor dramatiek...</p><p class="wp-plat">Maar op dat gegeven moment gaat de deur open, en tis mossieu colson van tminnesterie die binnenkomt en het laatste woord hoort, en verwonderd vraagt: dramatiek, wat is dat nu voor een woord?</p><p class="wp-witregel"> </p><p class="wp-tussenkop"><span class="wpt-cijfers1">dubo dubon dubonnet<a id="footnote_9789029568043_-5887-1-backlink" class="footnote-link" href="#footnote_9789029568043_-5887-1">[1]</a></span></p><p class="wp-platmetwit">Is dat weeral zaterdag en slecht weer? en de wind zegt hoe-hoe en achter uw kachel zitten al uw vrienden die uw helden zijn... of is het juist omgekeerd...? en slorpen ze aan de hete koffie die uw vrouw met haar schone blote armen presenteerde: en allen weten iets te vertellen over de slechte huwelijken en de ondergang met een grote O die de bedrogen uitkomst is van een te bovenaards georiënteerd christelijk leven, plus <span class="wpt-cijfers1">2</span> oorlogen, plus de schrik voor een nieuwe: van hoog tot laag zuipt de man en gaat bij de hoeren zitten, terwijl de vrouw een jong heeft van een duits of van een canadees of van de heilige geest, en in café matisse... daar aan de <span class="wpt-cijfers1">1</span>ste vuile huizen... zatgaweg in haar broek schijt. En almeteens is het stil in uw huis en in de stilte hoort ge in de radio onvermoeid verder zingen, zeer dwaas: je n’aime que vou-ou-<span class="wpt-cijfers1">ous</span>. Goed, en al uw helden schieten in een lach... maar bewijst dat niet hoe iedereen zeer goed weet dat de heiligenbeelden sedert lang door de molm werden opgevreten... maar hoe iedereen toch uit angst, uit zelfbehoud, uit de wet van langst-leeft-al, de ogen sluit en er maar steeds verse kaarskens doet voor branden? En mossieu colson van tminnesterie zet zijn tas neer en zegt... tot uw vrouw: schenk ze nog eens vol... en tot u: en dat verklaart waarom zelfs de kerk het nodig vond om briefjes achter de vensterramen te doen hangen: ga naar de mis, <span class="wpt-cijfers1">6</span> dagen werkt ge voor een encyclieke baas maar de <span class="wpt-cijfers1">7</span>de dag moet voor de encyclieke god van de encyclieke baas zijn. Maar de mensen weten dat er dan geen <span class="wpt-cijfers1">1</span> dag voor hen is, en ze willen wél een dag voor hen, ze willen de hele week voor hen, ze willen zo weinig mogelijk doen en daar zo veel mogelijk voor ontvangen. En de volgende dag hing er een nieuw briefje: het is tijd!: een man die naar de trein loopt en een man die naar de mis loopt. En de volgende dag weer een nieuw briefje: zon zondag zondagmis, gelijk dubo dubon dubonnet. En de volgende dag... wel, dan hing er géén briefje meer, en was het niet meer nodig u de benen van onder het gat te lopen voor een dubonnet-mis: de verkiezing was voorbij en de encyclieke bazen zaten in het ministerie. En hier zou het gedaan zijn geweest had johan janssens er niet aan toegevoegd: ze willen zo weinig mogelijk doen en daar zo veel mogelijk voor ontvangen, zegt ge, maar dat is ook nodig want anders eten ze snoenens slechts rauwe aardappelen gekookt... maar mtr. pots komt bij mij en zegt dat er noodzakelijk een vergadering moet belegd worden van ultramarxistische intellectuelen, en dat hij daar al <span class="wpt-cijfers1">600</span> uitnodigingen voor geschreven heeft... en dan, op die vergadering waren aanwezig: mtr. pots die moest spreken, en ik johan janssens die het verslag moest opmaken.</p><p class="wp-witregel"> </p><p class="wp-tussenkop"><span class="wpt-cijfers1">voor loonsverhoging</span></p><p class="wp-platmetwit">Terwijl het alderijligen is over het niemandsbos, en alderijligen over de eerste vuile huizen van de stad van de <span class="wpt-cijfers1">2</span> fabrieken, staat johan janssens toe te kijken hoe ge achter in uw tuintje een plaats staat te kiezen, om er later eens een kerselaar te planten. En ge vraagt hem waar hij naar zijn gedacht dat boompje zou planten en hij antwoordt:</p><p class="wp-plat">ik antwoord er niet op, schrijver, want ik peins er van dat gij u overgeeft aan de kleine vreugden des levens, die een redden van de schijn, een afwijken, en dus bijgevolg een ontsporing van de reële zin des levens zijn. En hij steekt een profetische vinger op omdat ge onbewogen wat aarde wegkrabt van uw spade: vroeg of laat zult ge van mij zeggen dat ik johan janssens, dichter en dagbladschrijver, een defaitist ben maar dat is niet waar, ik misprijs alleen de schone schijn der dingen, en ik krab gelijk gij de aarde van uw schop de grote woorden weg... al schreeuwt men moord en brand als men dat laatste uitspreekt... en ik bezie de dingen gelijk ze nuchter zijn: ge zoudt zeggen dat men in de bladen kunst en letteren geeft, om gelijk men dat zegt de kleine man te ontvoogden of de kunst nader tot het volk te brengen... en in uw beste ogenblikken laat ge u daar ook door leiden... doch ge beseft dat men het eigenlijk maar doet omdat de andere bladen het geven, en men denkt van er een bepaalde soort van mensen mee te vangen: en bekijk nu eens al die bladzijden geestesleven, de donderdag, waaraan meewerken de dichters en schrijvers johan janssens, johan brams en johan darrieux, plus de onvermijdelijke dr. k. k. kakkeman, dan is het iets van: wij geven geestesleven maar wij interesseren er ons niet zo erg aan dat de kleine man dit en dat... tware misschien beter dat wij wat meer verdienden en wat langer konden nadenken, en voor de volgende week zullen wij hopelijk wel iets anders vinden om te vullen. Het publiek echter... o het publiek, wat is dat voor een woord...? het publiek protesteert nooit, en slikt maar door, en plakt altijd in de handen, zodat de schone schijn langs weerskanten gered blijft. Maar keer nu eens het muntstuk om, ei mij, wat wil b.v.b. het dagblad waar ik aan verbonden ben? weten hoe lang ik aan een artikel heb gewerkt, en of ik voor geen <span class="wpt-cijfers1">5</span> minuten heb bedrogen: dat is de mentaliteit van de werkman die zijn leven lang aan de ingang van tfabriek de labor zijn kaart heeft afgestempeld, en nu per malheur fabrieksdirecteur van de gazet is geworden: niet de geestelijke waarde telt, maar de daghuur. Fangogh, fannostayen en picazzo in daghuur. En de <span class="wpt-cijfers1">1</span>ste minister en de minister van onderwijs van schone kunsten van wederopbouw en bevoorrading lopen in een stoet, met de hoofdredacteur, maar ook met fangogh en johan janssens, allen samen achter een plak wij eisen dit wij eisen dat <span class="wpt-cijfers1">wij eisen loonsverhoging</span>... en op het arbeidsplein zegt de <span class="wpt-cijfers1">1</span>ste minister dat er geen loonsverhoging kan komen, en al het volk dat achter het plak heeft gelopen met fangogh en johan janssens, plakt in de handen. En ondertussen... ja ondertussen zitten de schrijvers niet met verbetenheid te schrijven, maar staan ze in hun tuintje een plaats te kiezen om een kerselaar te planten, tis te zeggen zich over te geven aan de schone schijn, tis te zeggen te genieten van de kleine vreugden van een klein persoonlijk leven.</p><p class="wp-witregel"> </p><p class="wp-tussenkop"><span class="wpt-cijfers1">mtr. pots schrijft een brief</span></p><p class="wp-platmetwit">Gelijk hij daar met zijn kop in de grond naar de <span class="wpt-cijfers1">1</span>ste vuile huizen van de stad van de <span class="wpt-cijfers1">2</span> fabrieken stapt, alachter het lelijke rijkemensenhuis op de konijnenberg, botst mossieu colson van tminnesterie op johan janssens die eveneens met de kop in de grond loopt. Knots. En uit de botsing ontstaat misschien het licht en johan janssens zegt: gij hebt, mossieu colson van tminnesterie, mij verteld van de vertwijfelde en wanhopige... of ist verbitterde...? mtr. pots die ontdekt had dat het zogezegd idealisme er maar is om iemand vlugger bij zijn pietje te hebben... welnu, misschien omdat hij zelf verbitterd raakte schreef hij mij een brief, naar aanleiding van een beetje onzin uit een van mijn hoekjes in het dagblad... over de bitterheid van reinaert, en hij expliceert mij wat bitterheid is: een ziekte. En hij expliceert mij ook hoe men een roman moet ineenflikken: ge moet maar juist van een franse dr. een boek lezen over biologie en de moderne rest... en verder met een beetje fantasie, zegt hij... of liever schrijft hij..., flikt ge een roman ineen, uw broederlijke mtr. pots. En nu, mossieu colson van tminnesterie, ik zou geen dichter zijn geweest, had mijn gevoel mij achter die stomme en veelverzwijgende woorden niet iets heel anders doen zoeken, en ik zou geen dagbladschrijver zijn geweest, had mijn nieuwsgierigheid mij niet doen haasten wat ik mij haasten kon om hem op te zoeken en te vragen: waarom schrijft gij over de bitterheid die een ziekte, en de roman die onzin is volgens u, mtr. pots? Maar ochgodomme, mossieu colson van tminnesterie, ge kunt een mens zijn hart horen uitstorten op het moment dat hij gelijk de slang van vel van gemoed aan het veranderen is, maar ge kunt hem dat vel niet meer afstropen op het moment dat hij al veranderd en weer kei is geworden: ik geef hem mijn kaartje johan janssens dichter en dagbladschrijver, en hij smijt mij zo goed als buiten: want hij is tot wieweetwelke conclusie gekomen, misschien wel dat hij en de nieuwe ge<span class="wpt-cijfers1">m</span>eenschap met elkander niets gemeen hebben, en omdat hij daarmee geen zaken meer heeft heeft hij almeteens ook met mij, met de bitterheid en de roman geen zaken meer... en hij zit daar ondertussen achter zijn reuzendikke wetboeken, en ik vraag hem op de man af waarom hij met de broederschap en de nieuwe ge<span class="wpt-cijfers1">m</span>eenschap geen zaken meer wil hebben, en hij houdt een liniaal voor de mond net of het zijn vinger is en antwoordt: gij zijt jong, hoor en zie en trek uw conclusie. Hoe kan ik horen zien en mijn conclusie trekken als niemand mij iets wil zeggen, vraag ik... maar zijn liefste onder de geliefden komt er tussen en drumt mij buiten... maar met de deurknop in handen zeg ik: nu het spijt mij, Meneer pots... en hij roept van achter de reeds gesloten deur: ja juist, Meneerrr pots, en geen broederlijke pots meer, want dat is gedaan.</p><p class="wp-plat">En mossieu colson van tminnesterie kijkt johan janssens zeer mistroostig aan: daar komen redders links en redders rechts, en de kleine mossieu colson van tminnesterie, de mtr. potsen en de johan janssens’ worden tussen die redders platgeplet.</p><p class="wp-witregel"> </p><p class="wp-tussenkop"><span class="wpt-cijfers1">het kostuum der armen</span></p><p class="wp-platmetwit"><span class="wpt-cursief">En dan, almeteens had de kleine ondine geen tijd meer voor de dingen die tot nu toe haar kinderleven hadden gevuld: ze moest haast haar plechtige communie doen. En omdat de paster van ter-muren had gezegd dat zij haar godsdienst kende gelijk niet een, werd zij op de slag een heilige en keek zij naar hem op met haar grote grijze ogen, net of zij hem dit kon laten zien... maar hij werd er toch niet door ontroerd, heel zeker was het hem om het even of het nu ondineke was dan wel een ander: straks zou hij zijn pijp vullen en haar vergeten zijn... misschien was er deze noen wel vlees bij zijn aardappelen, en dacht hij dááraan. Zij voelde zich boven hem uitgroeien, hij was maar een paster doch zij was een heilige. Ze voelde ergens een huiverige warmte in haar, maar als zij dacht dat het in haar hart was, dan voelde zij het in het kruintje van haar hoofd, of voelde zij het dalen langs haar rug... maar als zij om zo te zeggen naar haar rug luisterde, dan voelde zij het in haar buik: het deed haar zich laf, zondig en gelukkig voelen. Ze bleef zitten alsof ze sterven ging in dat zondig geluk en almeteens vroeg ze zich af of ook haar moeder... die daar de hele dag dóór zat te sterven... misschien datzelfde gevoel had: maar zij verwierp dadelijk die gedachte, zij wou of kon niet geloven dat dingen, die zij beleefde, ook door anderen konden beleefd worden.</span></p><p class="wp-plat"><span class="wpt-cursief">Haar schoolvriendinnetjes liza en maria gingen hun plechtige communie doen, en daarna werken in de garenfabriek de filature: zij spraken van niets anders dan van de filature, daar zijn jongens, daar hebben ze plezier... och het zag er naar uit of meneer de paster hen in stoet van de communiebank ging afleveren aan de filature. Erg was dat niet, hoogstens om er ondine eens te laten mee gremellachen, gelijk zij eveneens gremellachen moest met de kinderen die van de Armenkas gingen gekleed worden... van meneer de deken gekleed, zegde het domme volk van ter-muren... en ondertussen keek ze naar de kinderen der armste soort die in een hoek apart werden gezet, en die ‘als de schoonste dag van hun leven kwam’</span> – <span class="wpt-cursief">dag van kost’bren zegen, dag zo wonderzoet en blij, zoals een rijmenmakende paster zei</span> – <span class="wpt-cursief">in het vormloos juten pak gingen lopen dat de geestelijkheid hen schonk. Het stonk... kijk nog iets dat rijmt... het hing rond hun magere schouders als het symbool van alle ellende. En het wonderste dat de kleine ondine ontdekte: niet alleen de uniformen van het leger werden in de libertijnse dekenfabriek de labor gemaakt, maar ook de plechtige-communiekleren van de encyclieke meneer de deken: zodat zij op hun manier ook een uniform waren: het uniform der armoede. En dat de anderen haar kwamen vertellen wat een mooie nieuwe dingen zij gingen krijgen, och... het mijne zal veel mooier zijn want wij behoren tot de burgerij, zei ze. En eigenlijk dacht ze aan het vroegere waanbeeld, dat ze veel meer behoorde tot het volk van tkasteel van ter-muren... maar dat dierf ze niet meer uitspreken, het scheen haar of dat wel een droom van iemand Anders was geweest... en het gaf haar tevens een schok als het woord ‘droom’ in haar gedachten kwam... er nestelde zich over gans haar lichaam een niet uit te spreken pijn. Ze werd er moe onder. En zie, almeteens kwam de ju</span>ff<span class="wpt-cursief">rouw van het kasteel bij hen over de uitgesleten drempel, en zei: en nu zullen we eens de maat nemen voor uw kostuum. O het begon te bonzen in ondinekes hart: zodus het was geen droom, het was waarheid Waarheid: zij behoorde tot het volk van tkasteel. Ze werd er stil onder. Eerst was ze moe en nu werd ze stil... zodat niemand in staat was te bemerken hoe ze van hier naar daar geslingerd werd in die dagen. En dan kwam het kostuum: het waren... de kleren van de armenkas van meneer de deken... wel had men haar de maat genomen en hing het niet rond haar schouders als het uniform der ellende, maar toch was het geweven uit dezelfde grove jutedraad... het stonk... ze rook het als ze maar even het hoofd naar de schouder wendde. O die plechtige communie van de kleine ondine, die mooiste dag van haar leven... dag van kost’bren zegen... en haar verdriet, haar ellende, werd niet gedoofd door het feit dat zij de eerste was uit de lering, dat zij de eerste tot de bisschop naderde en hij met </span><span class="wpt-cijfers1">2</span><span class="wpt-cursief"> vingers op haar wang sloeg: het deed haar pijn: hij sloeg op haar bloedend hart. Zij ging terug naar haar stoel doorheen de lege middenruimte van de kerk, en iedereen die wou kon haar kostuum der armen bekijken.</span></p><p class="wp-witregel"> </p><p class="wp-tussenkop"><span class="wpt-cijfers1">reinaert of isengrinus?</span></p><p class="wp-platmetwit">Daar zit ge met uw kop gebogen over twit papier, en gelijk als altijd peinst ge al schrijvende na over onze nog niet veratoomde maar toch reeds in <span class="wpt-cijfers1">2</span> gesplitste wereld... als op dat moment de straatdeur open en weer dicht vliegt, en samen met een beetje van die tocht van november, van vergankenis en alderijligen, uw evenbeeld komt binnen wippen: de dichter en dagbladschrijver johan janssens: hoe ist met u en met uw werk? Och zegt johan janssens, misschien zit er op deze snertwereld wel ergens de een of andere idioot De roman te schrijven, en al ontploft dan achter zijn hielen hogergenoemde wereld, dat hij zal blijven doorschrijven zonder opkijken... Dinges, die beroemde man, de mens is nu ook al dood-en-wel-vergeten, schreef immers voort aan een verhaal, toen bij de bevrijding van zijn stad de duitsers heen gingen al belovend terug te komen met nieuwe wapens, en de engelsen op hun tanken vol bloemen binnenrukten, en in zijn straat een dode partisaan lag, en de koepel van het paleis van justitie midden de krotten der armoede als een toorts stond te branden... maar ik kan dat niet, ik begin wel aan een roman maar als ik hoor dat er vliegende schijven boven de uno drijven dan moet ik ook het plan van mijn roman wijzigen, en als ik zie wat er achter onze lievevrouw van fatima gebeurt dan verandert ook mijn slot... dat wil</p><p class="wp-plat">zeggen het slot van mijn roman. Ik ren dan rond gelijk een tol en weet mijn hart buitenmate kloppen en maak dan nogmaals het voornemen wat minder te roken, en het enige waar ik toe in staat ben zou een herwerking van den-vos-reinaerde zijn... ware het niet dat mijn herwerking bij de andere op een hoop ging liggen... en ware het ook niet plus daarbij, dat willem die madoc en amok maakte met zijn tijd, en ook nivardus, nog wisten hoe de vork in de steel zat, en wie de slechten waren en wie de goeden, wie de held en wie de lafaard, wie nobel en wie reinaert... Maar de dag van vandaag weet ge zelfs dát niet meer: ik weet niet eens van mezelf wie en wat ik ben... vandaag peinzend dat ik reinaert ben die heel de wereld een vuile toer heeft gespeeld met te gebaren dat hij niet hoort of niet ziet wat er allemaal achter zijn gat wordt gezegd... de ene dat zijn werk onevenwichtig is en verward, en de andere dat het te miserabilistisch is en de andere dat het... enfin, en men grimlacht eens. Maar de volgende dag peinzend dat ik nog veel meer isengrinus ben die belogen en bedrogen en bestolen uit de strijd kom, met een gehavend vel en een hongerige maag, als ik me tóch heb laten doen... nog al wel, tussen haakjes gezegd, dat ik geen vrouwmens ben... en dat is mijn antwoord op uw vraag ‘hoe ist met u en met uw werk?’: hoe weet ik hoe het is, hoe het met mij is en met mijn werk? als ik zelf niet weet of ik reinaert ben of isengrinus.</p><p class="wp-plat">En johan janssens, de dichter en dagbladschrijver, is de straat op en laat u alleen met het weer en de wind van november, van triestigheid en alderijligen... en met uw volgeschreven papier, want moet ge weten wie ge zijt, bedrieger of bedrogene, om voort te schrijven?</p><p class="wp-witregel"> </p><p class="wp-tussenkop"><span class="wpt-cijfers1">de jacht begint</span></p><p class="wp-platmetwit">Ik johan janssens, die misschien wel een verre afstammeling ben van willem willems die madoc en amok maakte met zijn tijd, moet maar naar mijn vrouw luisteren, die zit te vertellen hoe en op welke manier zij een roman zou schrijven, om te weten dat de schoonste boeken deze zijn die iedere avond een ander begin en een ander einde hebben... zo is het met de roman van den-vos-reinaerde en isengrinus de wolf, die gezworven hebben langs de klokzelen van vlaanderen en de wijngaarden van frankrijk en de boorden van de rhijn, om rond de gebarsten lippen en de afgebrokkelde tanden van de bedrogene kleine man wat harde zon te brengen. En begint de ene kleine en bedrogen man... och wat zeg ik... begint de ene willem willems met de schone tsinksendaghe, de andere johan janssens begint met de dag waarop weeral eens voor de zoveelste maal de vrede afgekondigd was, en waarin reinaert en isengrinus, scheel van honger en krom van moeite, de graaf en prins-bisschop, de koning en keizer en paus van al de wilde dieren tegenkwamen: kapitein eenoog, wiens wijsheid in zijn klauwen zat. En om met de deur in huis te vallen: hoe zullen we de komende zaak aanvatten, waar gij uw jonge roem gaat mee bevestigen en waar ik de profijten zal van opstrijken? vroeg eenoog, al kijkende naar reinaert. Mijn jonge roem, dacht reinaert die wel wist dat zoiets betekende: vang het en breng het mij – zoals vroeger, vandaag en later, het gebeuren zou – en reinaert herinnerde zich een koe die ergens in een weide stond, en begon aan zijn vingernagelen te peinzen hoe hij de boer verschalken zou die er de wacht bij hield. Maar godzijgedankt, was de boer in slaap gevallen onder de boom naast de beek naast de weide, en reinaert kroop in de boom met zijn achterdeel doorheen de blaren – vuilerik die hij altijd is geweest – om vlak boven het gelaat van de ronkende boer iets te doen dat ge niet beschrijven moogt, maar dat breughel toch geschilderd heeft tot spijt van wie alleen maar suiker schijt. Oei en de boer schrikte wakker en wreef de kwalijkriekende brij van zijn gelaat, en hing zich seffens over de beek om zich te wassen en te wassen, tot reinaert op zijn rug sprong en hem onderduwde, al zingend van requiem in pace stomme boer die ge zijt amen. Toch had dit te lang geduurd voor kapitein eenoog, zodat reinaert zich te verontschuldigen had dat hij zijn vrouw beloofd had deze avond levend naar huis te komen, en dus eerst de boer verdrinken moest. Bah bah, maak voor die boer geen ruzie, zei isengrinus, hij is dood en hij geeft ons daarmee de schone les dat elk krijgt wat hem in tleven toekomt: hij de beek en wij zijn vetgemeste koe. johan janssens.</p><p class="wp-witregel"> </p><p class="wp-tussenkop"><span class="wpt-cijfers1">de soort waar de wereld zich niets van aan trekt</span></p><p class="wp-platmetwit"><span class="wpt-cursief">Zoals de kleine ondine het had gepeinsd ‘van de communiebank naar de cabinetten van de garenfabriek de filature’, zo gebeurde het met de andere kinderen... maar voor haar gingen de dagen voorbij in afwachten wat ging gebeuren: zij zocht liza op en vroeg haar uit hoe het daar was op de filature... maar och liza wist er niet heel veel over te vertellen: ze ging nu wel werken maar ze was nog altijd dezelfde liza uit de kakschool: ene die ziende blind door het leven ging, en iets tegenkwam maar dat de volgende moment weeral vergeten was. De kleine ondine wachtte in spanning af... doch haar moeder zat door het vensterraam te staren</span> – <span class="wpt-cursief">en hoe ouder ondineke werd hoe minder zij zich uit haar moeder verstond: was die nu simpel, of alleen lui, ofwel stapelzot?</span> – <span class="wpt-cursief">en haar vader maakte een kapstok en repareerde ergens een deur, zo haastig mogelijk. Met haar gebeurde niets: zou zij tot in der eeuwigheid rondlopen en niets doen? alsof zij niet tot de armemensen en ook niet tot de rijkemensen behoorde, maar tot een soort waar de wereld zich niets van aantrok: de burgerij. Burgerij die tatjespap at en stoefte en honger leed: het maakte haar hopeloos, ze liep rond tussen de muren alsof het een gevang was... en ook dacht ze: mijn moeder is zot en mijn vader is niet minder en onze valeer is een... abnormale... en ik... ik? Zij weende, zij dacht dat het kwam omdat het bij hen een zottekot was. Ja, zulke dwaze gedachten had ze, dat ze op de duur zichzelf niet meer begreep, en het een uit het ander niet meer kon houden: het was een wervelstorm van gedachten waarin zij kon ten onder gaan. Zij hoorde en zag en trachtte te begrijpen: zij begreep niet veel: zij sliep zeer veel. En als ze naar de dingen keek die rond haar gebeurden, dan geeuwde ze.</span></p><p class="wp-plat"><span class="wpt-cursief">En dat de ju</span>ff<span class="wpt-cursief">rouw van het kasteel van ter-muren almeteens terug in huis stond, het raakte haar niet, het was hoogstwaarschijnlijk om haar weer een vuile toer te spelen... om haar de maat te nemen en haar dan in een jute-pak te duwen... om haar op een berg te leiden en in de waan te brengen dat zij ik-weet-niet-wat was, en om haar dan beneden te stampen en in het regiment van de deken aan alleman te laten bekijken. Het kon haar geen pijn meer doen, zij was te versuft onder de reeds gevallen slagen. De ju</span>ff<span class="wpt-cursief">rouw zei tot haar moeder dat zij van het kasteel kwam met de vraag: of de kleine ondine nu verder naar school zou gaan? Haar moeder zweeg, haar vader daagde op uit het werkhuis en mompelde dat god wist welke trukken er uitgehaald worden... want het is gemakkelijk zeggen: wij zullen voor de kleine ondine zorgen... maar hij zou toch naar zijn spaarpotje moeten gaan en alles betalen. En had de kleine ondine zo kinderlijk eindeloos-droef-te-moede niet geweest in haar </span><span class="wpt-cijfers1">11</span><span class="wpt-cursief">de jaar, ze zou boos zijn geworden op haar vader, die voor de dingen van een hogere orde geen eerbied had... die de verregaande onbeschoftheid had de waarheid te zeggen: en dat hij het zou moeten betalen, wat dacht hij dan anders? Het is dus beslist, zei de ju</span>ff<span class="wpt-cursief">rouw... ondine knikte... zij wist dat het maar een gouvernante was, een dienstbode, een meid die de </span><span class="wpt-cijfers1">2</span><span class="wpt-cursief"> jongens van het kasteel moest goede manieren leren: háár moest men geen goede manieren leren, zij kende die vanzelfs. De ju</span>ff<span class="wpt-cursief">rouw zei dat ze dan morgenvroeg om </span><span class="wpt-cijfers1">8</span><span class="wpt-cursief"> uur in de school van madame berthe moest zijn, weet ge waar het is? Ik zal het zoeken, zei de kleine ondine... En ze ging er heen in haar jute-pak, al denkend nu, ‘laat men er nóg maar eens om lachen’.</span></p><p class="wp-witregel"> </p><p class="wp-tussenkop"><span class="wpt-cijfers1">ieder het zijne<a id="footnote_9789029568043_-5887-2-backlink" class="footnote-link" href="#footnote_9789029568043_-5887-2">[2]</a></span></p><p class="wp-platmetwit">Als ieder het zijne heeft dan heeft kledden niets, zo luidt de wijsheid die de tandeloze en in haar houding aan een foetus gelijkende oude vrouw vergaard en onthouden heeft, zoveel honderden jaren na reinaert de vos – wie kledden was is zij vergeten en wie reinaert was heeft zij nooit geweten – maar de spreuk zelf heeft zij achter haar doffe ogen opgepot, gelijk alleen maar een oude en terug tot een foetus weerkerende vrouw oppotten kan, vanaf beroeste veiligheidsspelden tot eeuwenoude wijsheid. Deze kledden-niets-gedachte hing ook rond de sluwe vossekop van reinaert en de geertige wolvekop van isengrinus, en de in zijn almacht versteende heerserskop van nobel eenoog, staande alle <span class="wpt-cijfers1">3</span> aan de rand van de weide van de verzopen boer, de buit monsterend. Verdeel en doe recht en gelijkheid heersen sprak eenoog... en isengrinus haastte zich hierop om zijn kennersoog over de stier, de vaars en het kalf te laten gaan*, zeggend dat hij het ging doen om een <span class="wpt-cijfers1">2</span>voudige reden: de allergrootste reden omdat hij eenoog terwille wou zijn, en de kleine achternakomende reden omdat hij zelf wel een weinig honger had... en hij verdeelde de buit in <span class="wpt-cijfers1">3</span> gelijke delen, zijnde het <span class="wpt-cijfers1">1</span>ste deel de stier en de vaars voor eenoog, het <span class="wpt-cijfers1">2</span>de deel het kalf dat voor hem ging zijn, en het <span class="wpt-cijfers1">3</span>de deel niets dat voor reinaert was... eenoog echter schudde het hoofd om zoveel ergerend onverstand, en gaf isengrinus een klap tegen het gekke en gulzige hoofd dat de huid er in lappen afhing. Verdeel gij, zei de almachtige... en reinaert stapelde de <span class="wpt-cijfers1">3</span> delen op elkander, zeggend dat de stier voor eenoog was, de schone en vette vaars voor eenogin, en het tedere lam voor het eenogenjong... en wat hen aanging, lompe boeren van een reinaert en een isengrinus, zij zouden wel ergens elders hun aas gaan zoeken. Daarin ontdek ik plotseling uw zin voor de ware gelijkheid, vrijheid en broederlijkheid in christus en in de democratie, beste reinaert, zei eenoog. Maar de vos antwoordde dadelijk dat hij eveneens die zin zopas in zichzelf ontdekt had: ik moet maar naar de purperen kroon kijken, die isengrinus tot de waardigheid van kardinaal verheft, en naar de decoratie op zijn oog, die hem doet gelijken aan een jubilaris van <span class="wpt-cijfers1">25</span> jaar onderdanigheid op tfabriek van de filature... krijgende dan een blikken horloge om er aan herinnerd te worden dat men op het werk geen halve minuut mag te laat komen, en dat iedere tik-tak een goudstuk is dat in de brandkast van meneer derenancourt valt... maar misschien verzweeg reinaert dat laatste, want eenoog verwaardigde zich eventjes te lachen – en isengrinus lachte mee uit beleefdheid alhoewel zijn wonden pijnlijk waren – en eenoog zei: ga in vrede, en als ge wat vindt dat u dienen kan neem het mee, maar let op dat men u geen proces aandoet en dat onder mijn ogen moet brengen. Toen ging hij weg, waardig en met buit overladen, achternagekeken door reinaert en isengrinus die nog immer scheel van honger en krom van moeite waren. Wij slaan hem dood en steken zijn huis in brand, hitste reinaert isengrinus op... maar doodslaan deden zij hem niet want tussen droom en daad staan wetten in de weg en practische bezwaren en ook weemoedigheid die niemand kan verklaren... en tevens betrouwde de een de ander niet, gelijk het kleine luiden immer blijft vervaren. johan janssens.</p><p class="wp-witregel"> </p><p class="wp-tussenkop"><span class="wpt-cijfers1">pif-paf</span></p><p class="wp-platmetwit">Johan janssens spreekt vandaag noch in zijn gewone hoedanigheid van dagbladschrijver, noch in zijn uitzonderlijke hoedanigheid van dichter maar spreekt in zijn schone hoedanigheid van Mens:</p><p class="wp-plat">een hond loopt weg van zijn gevoeg maar een mens niet... dat is een oud vlaams spreekwoord dat ge vaneigens nergens verzameld vindt, en omdat een mens daar niet zomaar van wegloopt, maar Alles tracht proper te maken, loopt hij daar met een gezicht... een gezicht a là... want het kleine volk is een volk zonder gedachten en zonder ideeën, zonder idealen en zonder fortuinen – in tkort samengevat: hogergenoemde hond kan met zijn staart zijn onzedig hol bedekken, maar eveneens hogergenoemde mens kan dat niet – en de regeringen waren er maar om zichzelf, en al wat er aan sociale hervorming in het voordeel van deze kleine man kwam, werd zo gekeerd en gedraaid tot het terug in zijn nadeel uitviel. Het kleine volk ploeterde voort, immer voort, in armoe en miserie en domheid, en moest leven... want dat is het voornaamste: Leven... het werkte eerst bij een belgische baas die zijn natuurlijke vijand was, en toen daarna de duitsers kwamen en ginder hoog boven zijn domheid de ideologische dingen... of waren het economische dingen...? van aanschijn wisselden, werd hij er vlak tegen de kasseistenen niets van gewaar en vocht hij als iedere dag verder om zijn beetje brood: hij werkte nu bij de duitse bazen die zijn natuurlijke vijanden waren, en sommigen droegen een zwart kostuum zoals de chauffeur van mr. de baron er altijd een gedragen had, alsook de bierman van de grote brouwerij en de stadswerkman aan de reinigheidsdienst en de knecht van de unipriba en de stoker-garde-machinist van de B, deze sommigen droegen dat uniform om hun brood te verdienen en beseften vaak dat ze domme aangeklede apen waren. En dan kwamen de engelsen en de belgen terug en daarmee wisselde ook de ene natuurlijke vijand met de andere natuurlijke vijand af: en het kleine volk wordt schuldig bevonden, want het mocht de aangeklede aap zijn van de ene, maar niet de aangeklede aap van de andere.</p><p class="wp-witregel"> </p><p class="wp-tussenkop"><span class="wpt-cijfers1">onzelieveheer-van-ter-muren spreekt frans</span></p><p class="wp-platmetwit"><span class="wpt-cursief">Neen, ondinekes wrevel was niet zo groot... want nogmaals had ze een nevengedachte: dat de weg tussen de </span><span class="wpt-cijfers1">2</span><span class="wpt-cursief"> uitersten, tussen ter-muren en de stad... die vroeger eindeloos had geschenen... nu maar een </span><span class="wpt-cijfers1">10</span><span class="wpt-cursief"> minuten gaans was. Die gedachte was wel juist, doch het zag er naar uit dat zij overal en altijd het leidmotief over het hoofd ging zien, om altijd vervuld te blijven van de onbelangrijkheden. En dat madame berthe school deed op een bovenkamer, dat zij er met een meisje of </span><span class="wpt-cijfers1">12</span><span class="wpt-cursief"> waren, allemaal burgerij, het had geen belang... het had niet de minste invloed op haar leven dat de meisjes moesten bovenkruipen op hun knieën, als madame berthe de trap had geschuurd... zodat er ene, al omhoog krochend, een wind liet: de andere moesten lachen: ondine ook... doch niet om de wind, hemel neen, om zo een dwaasheid kon zij niet lachen. Maar omdat het weer was gelijk alles in het leven: gelijk zij daar naar boven kropen en gaten in hun kousen kregen, het was om er mee te lachen en om er mee te wenen, alles samen. Het was om er mee te lachen en om er mee te wenen dat juist zij gestraft werd en in de kleerkast moest gaan zitten... en daar zij een nieuwelinge was dat men haar vergat... en zij er in slaap viel en niet naar huis kwam... en vapeur haar vader ongerust werd en misschien dacht dat zij door kledden aangepakt was op de kapellekensbaan... en dat hij naar haar begon te zoeken in de duisternis, naar haar kwam vragen bij madame berthe in de stad van de </span><span class="wpt-cijfers1">2</span><span class="wpt-cursief"> fabrieken... en dat men haar vond in de kast, en dat madame berthe zich in eindeloze verontschuldigingen uitputte... en dat vapeur zei dat het niets was, maar over zijn uitvinding perpeteum mobile begon te zeveren, tot madame berthe haast in slaap viel en hem buitenwalste... en hij met het gelaat tegen de reeds gesloten deur nóg stond te vertellen... en dat zij dan thuiskwamen en dat stuk broer van haar, valeer, ondertussen zijn tenen had verbrand aan de kachel, en in slaap was gevallen al schreiend: het was alles belachelijk klein, er was niets in het leven de moeite waard om er voor te buigen tot uw vlechtjes in de grond dweilden.</span></p><p class="wp-plat"><span class="wpt-cursief">Alleen dat zij er frans leerde, het verbaasde haar alsof zij een nieuw land ontdekte, alsof zij de sleutel in handen kreeg, niet van een armzalige kapel, maar van de toverwereld der heren: zij sprak niets anders meer met haar burgerij-vriendinnetjes, monique en marie-thérèse... ha, te ter-muren heette men liza of maria en gerda... maar overigens bleef alles toch hetzelfde: nóg zei madame berthe dat men niet tussen de benen mocht kijken, maar het was in het frans, en dat god ons zag, maar in het frans, en dat meneer derenancourt een raadgever des konings was... alles alles in het frans. Zij las het luidop in de mis: en alhoewel men het de heren ook hoorde spreken, lachte het volk van ter-muren met haar... want was het de heren hun recht in de fabriek rond te lopen en naar een werkmens te kijken en hem in zijn gelaat dingen te zeggen die hij niet begreep... dingen die misschien zijn dood konden betekenen: dat hij ziekelijk was en veel te traag, en dat hij ging afgedankt worden... dan was dat toch niet toegestaan aan de kleine ondine van vapeur, die zich een kruis maakte in die taal: ha, precies of onsheer van ter-muren frans kon klappen!</span></p><p class="wp-witregel"> </p><p class="wp-tussenkop"><span class="wpt-cijfers1">ik ben beter dan de anderen</span></p><p class="wp-platmetwit"><span class="wpt-cursief">En dat ondineke zich een kruis maakte in het frans, was de aanvang voor een tijd waarin ze heiliger leefde dan ooit... het was een nieuwe godsdienst waar niet meer de god der nonnekens het middenpunt van was, maar háár god: dieu. Ze kon niet verdragen dat er iemand heiliger was dan zijzelf: een magere vrouw van ter-muren, die uitgedroogd was van litanieën lezen en beewegen te doen voor jan en alleman, mits betaling van wat kopergeld... de moeite niet waard om te vernoemen... en die in een huizeke woonde dat nog op doek was gebracht door een schilder, omdat het zo schoon was met de ingezakte ramen en de zonnebloemen aan de haag, en alleen het spijtige geval dat men de schouwen zag van de garenfabriek de filature... die er daarom niet bijgeschilderd waren geweest... die magere vrouw dan, die om de andere dag een toeval kreeg en zegde dat onsheer haar verschenen was, die vrouw werd zo gehaat door de kleine ondine dat zij haar zou kunnen vermoord hebben: in de valavond ging zij altijd rond het huisje sluipen om toch eenmaal eens die vrouw te kunnen pesten, misschien met de zonnebloemen af te snijden of de drempel vol te kakken. Of neen, iets veel wreder. En tevens kon ze niet verdragen dat vapeur haar vader godverdomme zei als hij op zijn vingers klopte... of dat haar moeder zulma, die geen al te juiste besef meer had van wat goed of kwaad was, in de hof ging en waterde met de rokken opgeheven: dan schroefde zij die dagelijkse dingen op tot een nooit meer te herstellen zaak: alleen maar om het plezierige gevoel te hebben dat iedereen slecht was en zij niet.</span></p><p class="wp-plat"><span class="wpt-cursief">En niet alleen was iedereen in haar ogen een slecht mens, maar tevens begon alles veel te klein te worden naar haar gedacht: het was begonnen met de kapellekensbaan, en nu volgde het kasteel van meneer derenancourt... zij had het zich vroeger als een burcht voorgesteld, met zalen en nog eens zalen, en als zij er nu in het voorbijgaan naar keek, dan was het nog nauwelijks een kasteel te noemen: een villa, ja dat was een beter geschikte naam. En dat men de woestenij, met hier en daar een boom tussen opgeschoten heesters, een ‘bos’ noemde... en dat er bij kledden een nieuwe en vreesaanjagender gestalte was gekomen, de lange vrouw, ondineke moest er om gremelen. Achter de muur van de labor lag wat weiland naast de gracht, een schoenfabriekje, een bonneterie, maar... dat was reeds de stad: ha, daar was ze reeds: die veel te kleine provinciestad, met een schijn-gemeenteraad en een schijn-schepencollege, en altijd-tot-in-der-eeuwen-amen een encyclieke burgemeester. Uiterlijk was daar niets van te merken, de fabrieksschouwen van de libertijnse dekenfabriek de labor en van de encyclieke garenfabriek de filature bleven hun rook braken boven de stad, en de politie bleef de ronde doen in haar verkleurde en uitgerafelde uniformen om het geld en het goed van meneer derenancourt van de filature, en meneer gourmonprez van de labor, te bewaken: de kleine ondine zag daar het een en ander van... maar vaneigens, het begrijpen deed zij niet volkomen, zij bleef bij háár gedachten: ik ben de beste, en de wereld is niet groter dan hij is.</span></p><p class="wp-witregel"> </p><p class="wp-tussenkop"><span class="wpt-cijfers1">het valt moeilijk te controleren</span></p><p class="wp-platmetwit">Het is zondagavond en uw vrienden-uw-helden zitten achter de kachel, en de kantieke schoolmeester gaat naar zijn zak... maar zijn hand komt er terug leeg uit te voorschijn... en hij zegt: ik dacht te zeggen zouden wij ons samen geen fles kopen, maar ik peins er aan dat ik mij morgen een boek moet kopen, en het is ofwel het een ofwel het ander, ofwel een boek ofwel een fles... och godomme laat het maar een fles zijn. En terwijl de schone vrouw lucette samen met uw vrouw een fles gaan halen in twinkelke van de flessenvrouw met haar afgewassen gezicht... gelijk een blauw voorschoot die te lang moet proper worden gehouden... terwijl tracht johan janssens... hij zou geen dagbladschrijver zijn... de situatie te overzien:</p><p class="wp-plat">gij verdient, gij kantieke schoolmeester, niet veel met te schoolmeesteren, juist gelijk onze schrijver juist niemendal verdient met te schrijven, en juist gelijk ik niet veel verdien met het dagblad te voorzien van johan-janssens-bemerkingen: de wezens die nog peinzen, wikken en wegen, vrij een besluit nemen, de maatschappij afbreken en de wereld trachten opnieuw op te bouwen, deze wezens worden door de staat en de gemeenschap aan hun lot overgelaten. Maar de wezens die niet meer nadenken en er zich hebben bij neergelegd als familie van de machines te worden aanzien, zij die fiches bijhouden en blauwdrukken in serie maken, dit wil zeggen een klein raderwerk, een moer of een vijs of een veer zijn in de naar de afgrond rijdende machine, die worden aanzien als iets nuttigs dat plus minus behoorlijk moet betaald worden. En nu zijn er <span class="wpt-cijfers1">2</span> manieren om daar aan te verhelpen, een goede en een slechte... de goede: in te zien dat zij die de machine trachten tegen te houden ook nuttig zijn voor de machine, en dus ook behoorlijk moeten betaald worden... de slechte: medelijden hebben met de peinzers, de wikkers en wegers, en zeggen dat zij ook moeten ingeschakeld worden, d.w.z. een moer of een vijs of een veer worden, om hen eerst dán plus minus behoorlijk te betalen. Want zie nu eens hoe b.v.b. de hoofdredacteur van het dagblad mijn ziel kwetst met mijn bedenkingen te controleren naar hun lengte, en te zeggen dat ik de hele dag op de redactie moet zijn, om bij wat ik nu doe ook nog ten dienste der anderen te staan: men wil geestelijke waarden meten met het horloge in de hand, dit is, weten hoe lang ge aan een verhaal schrijft, terwijl men toch niet begrijpen kan dat ge uw schoonste verhaal op <span class="wpt-cijfers1">2</span> minuten hebt geschreven, en aan een ander even schoon verhaal <span class="wpt-cijfers1">2</span> weken hebt gewerkt: ge moogt als kantieke schoolmeester uw leerlingen in de gelegenheid brengen een nieuwe relativiteitstheorie uit te denken, ge moogt gelijk ik johan janssens de zich in <span class="wpt-cijfers1">2</span> splitsende wereld bezweren, en ge moogt als schrijver in uw werkkamer op <span class="wpt-cijfers1">10</span> dagen een boekje schrijven dat <span class="wpt-cijfers1">100</span> jaar zal meegaan... zij die met de machine meehollen naar de afgrond, en daar plus minus een overdreven loon voor ontvangen, halen hun chronometer boven en zeggen: wat ge daar doet valt moeilijk te controleren.</p><p class="wp-witregel"> </p><p class="wp-tussenkop"><span class="wpt-cijfers1">meneerke brys is niet goed wijs</span></p><p class="wp-platmetwit"><span class="wpt-cursief">Voor ondineke was dus de wereld niet groter dan hij was... maar twas toch groot genoeg om er na schooltijd in rond te slenteren... niet om alles te zien en te leren begrijpen, maar om zichzelf te laten bekijken, om aan anderen te laten zien dat ze tot de burgerij behoorden en het frans van de winkelopschriften begrepen: monique was de ergste: zij overhaalde ondine om aan de poort van de jongensschool haar lief op te wachten... hij was </span><span class="wpt-cijfers1">14</span><span class="wpt-cursief"> jaar en zij had hem gezegd dat hij moest dokter worden om haar lichaam te kunnen onderzoeken. Ondine was benieuwd hem te zien, maar hij viel niet mee, hij had spichtig haar en was verlegen, en hij kon alleen maar eens roepen naar een andere even grote zot als hijzelf, die daar ook met zijn lief ging, en hij zwaaide met zijn schoolkabas om hen bang te maken. O ondineke behoorde tot de burgerij, dat was waar, maar zij hield niet van die burgerij-schooljongens van </span><span class="wpt-cijfers1">14</span><span class="wpt-cursief"> jaar, zij hield van die andere, de oudste jongen van het kasteel van ter-muren... zij zou nooit trouwen of het ging met hem zijn... en ze zei: ik heb een ander lief, ik kom iedere avond langs het park van tkasteel en daar staat hij op mij te wachten. En als monique dan vroeg: o, en wat doet hij u...? dan antwoordde ze: dat zeg ik niet. Neen dat zei ze niet, ze droeg zulke leugens in zich om, als dingen die echt en echt waren gebeurd.</span></p><p class="wp-plat"><span class="wpt-cursief">Maar vooral het uur dat klerken en ambtenaren naar hun bureel gingen verbluften zij de winkelstraten van de stad, met hun frans en hun burgerlijke opvoeding... monique stelde de kleine ondine voor aan haar oom, meneerke brys, de boekhouder van de garenfabriek de filature... hij was een dribbelventje en droeg een pince-nez, maar hij was zeer grappig en sprak in rijmpjes: dag monique, u ziende ben ik in mijn schik. En hij maakte ook een grapje op ondine, waarmee ze lachen moesten, maar waarvan ze spijt hadden dat het geen frans rijmpje was geweest. Die kende hij nochtans ook, hij was zeer geleerd maar geen stoefer, en omdat hij nu al jaren was getrouwd en toch geen kinderen had, hield hij van alle kinderen en hield hij ook van alle misdeelden... maar op een platonische wijze gelijk onzelieveheer... zalig zijn zij die arm zijn... maar zonder veel te doen dat de armoe uit de wereld kon helpen. Alhoewel... neen dat is onrechtvaardig van ons, want hij wenste een avondschool op te richten voor het volk van de garenfabriek de filature, dat niet eens zijn naam kon schrijven maar moest tekenen met een kruisje. Zie en in de nieuwstraat, vol van winkels, kwam er een spinner op zijn houten kloefen voorbij al roepend: dag meneerke brys... en meneerke brys riep terug, zeer luid: ha, dag jef, komde gij niet naar d’avondschool? O ge kunt gaan peinzen hoe monique en ondine daar stonden met hun burgerlijke opvoeding... monique zei: ik ga nooit meer in de nieuwstraat als ik weet dat mijn oom luid roept tegen tvolk van tfabriek op hun houten kloefen... en ondine zei: uw oom spreekt in rijmpjes, maar ik zal u ook eens een zeggen: uw oom meneerke brys, die is niet goed wijs.</span></p><p class="wp-witregel"> </p><p class="wp-tussenkop"><span class="wpt-cijfers1">burgerij-recepten</span></p><p class="wp-platmetwit"><span class="wpt-cursief">Daarmee was voor ondineke de historie met meneerke brys geëindigd: monique kwam de volgende dagen naar school met het nieuws dat ze inderdaad de nieuwstraat moest vermijden, in uren dat meneerke brys daar voorbij ging om onsheer te spelen voor de armemensen, ge behoort tot de burgerij of ge behoort er niet toe: en tevens kwam ze naar school met iets om haar blouse vast te spelden, iets dat blonk en zeer chic was: een juweel. Maar de volgende dag had marie-thérèse, de andere, een nog schoner ding om haar blouse vast te spelden: een nog kostbaarder juweel. En de kleine ondine? Ja daar stond ze nu, zij die eveneens tot de burgerij behoorde, en die toch geen speld had: zag het er naar uit of de burgerij-moeders elkander ruïneren wilden, ondineke was op zichzelf toegewezen: zij had te kiezen tussen zich te laten overtroeven, of gelijk het vroeger was gebeurd, opnieuw met de trektang in de offerblok van de kapel van ter-muren te zitten: iets wat ze niet deed, want ze was te slim om </span><span class="wpt-cijfers1">2</span><span class="wpt-cursief"> keer dezelfde grap uit te halen. Ze kletterde op de stoel en zocht naar het geld van haar vader vapeur, dat boven op de kast lag: ze kocht zich een speld op de zaterdagmarkt in het zagemeelkraam... voor </span><span class="wpt-cijfers1">25</span><span class="wpt-cursief"> centiemen mocht men in het zagemeel wroeten en iets opdelven... monique en marie-thérèse lachten zich dood: o het zijn zagemeel-juwelen! Het is niet waar, schreeuwde ondineke die er te geweldig van verschoot dat men de waarheid zo seffens ontdekken kon... en ze vloekte... die godverdomme was er uit zonder dat ze het zelf wist. Vanzelfsprekend was dat ook niet burgerlijk, en daarmee was het amen en uit om arm in arm met de anderen door de winkelstraten te lopen. En om zich te wreken over die schijtmadamen kocht ze al het gepikte geld van haar vader op, een poederdoos en een etui met zakspiegeltje en kam, en een handtas maar daarvoor had ze geen geld genoeg en moest ze nog wat pikken: het scheen haar of ze dood zou gaan van nijd en spijt, had ze zich dat allemaal niet kunnen aanschaffen. Maar het moeilijkste was toch om dat ongemerkt in huis binnen te smokkelen, en te verbergen op zolder in een doos, achter een bak met beroeste sloten en sleutels: in uren dat ze zich tooien wou met haar schatten, sleepte ze de bak met oudijzer-waar over de valdeur, en stapte ze over de zolder rond gelijk een madame.</span></p><p class="wp-plat"><span class="wpt-cursief">Maar na haar frans was koken toch het voornaamste en het burgerlijkste dat ze bij madame berthe leerde. Ze had een speciaal schrijfboek voor recepten, en men sprak er in van bloemkolen met eiersaus, van sla en aardbeien en gerechten met ijs, van dingen die ze in een woordenboek moesten opzoeken en waar men... om het even in welke winkel van deze kleine stad van de </span><span class="wpt-cijfers1">2</span><span class="wpt-cursief"> fabrieken... nooit van gehoord had. Ondine kwam met die recepten naar huis, maar vond te ter-muren geen artisjokken... of er ontbrak haar wat anders: neem een theelepel maïzenabloem... en ze hadden geen theelepel of niemand wist wat maïzenabloem voor iets was. Ze brouwde dan maar het een of ander dat er aan geleek, maar dat naar niets smaakte, of dat geen voedsel was voor haar vader die aan de verste uithoek van ter-muren een boer aan het helpen was, om een stal uit halve boomstammen op te bouwen.</span></p><p class="wp-plat">Daarmee is het verhaaltje ‘burgerij-recepten’ gedaan... maar het is precies of er wat aan ontbreekt: eigenlijk moest het heel anders geschreven zijn geweest, of moest er meer nadruk gelegd worden op de onbegrijpelijke neiging om de schijn te willen redden tegen alle beter weten in... Maar als daar meer nadruk op gelegd werd, dan had ook de titel moeten veranderen... b.v.b.: het proletariaat der burgerij... ha, dat had nog iets de moeite waard geweest.</p><p class="wp-witregel"> </p><p class="wp-tussenkop"><span class="wpt-cijfers1">le jeu de la rose</span></p><p class="wp-platmetwit">Het is de <span class="wpt-cijfers1">1</span>ste keer dat de kantieke schoolmeester bij u in uw werkkamer komt, waar hij naar uw schrijvende hand boven twit papier ziet met de ontsteltenis van iemand, die men de t<span class="wpt-cijfers1">e</span> pijnlijke realiteit, gelijk achter het veelbeschreven weggerukt gordijn, heeft getoond:</p><p class="wp-plat">ik heb gehoord zegt hij... en zijn kantieke schoolmeestersvinger wijst ondertussen naar beneden naar de huiskamer, waar Zij uw vrouw met haar schone blote armen heel zeker haar gemoed gelucht en haar mond voorbij gepraat heeft... ik heb van haar gehoord dat weeral een prijs voor letterkundige en andere holle woorden is toegekend en weeral niet aan u, die hier gebogen zit over <span class="wpt-cursief">de roman over ondineke van ter-muren</span>, maar aan iemand die nog een ander beroep heeft dan alleen schrijver te zijn... b.v.b. paster, en dan nog een paster die binst de oorlog niet alleen zwart al buiten, maar ook zwart al binnen was... en die, moest hij nog de macht en de heerschappij der prijzen hebben, in staat zou zijn de schrijver van de roman van ondineke van ter-muren op de brandstapel te brengen. <span class="wpt-cursief">En verder verneem ik van ondineke</span>, pardon van uw vrouw... zelfde wijzende kantieke vinger naar de huiskamer... verder verneem ik van haar dat ge haar gemoed deed vol- en haar ogen over-stromen, met op de grond te stampen en te zeggen dat ge u van heel die kwestie niets aantrekt, daar schrijven voor u een natuurlijke behoefte is, gelijk een andere natuurlijke behoefte, en dat het u achteraf onverschillig laat of men de prijs aan u geeft dan aan iemand anders waar men verplicht is een prijs aan te geven. En de kantieke schoolmeester kijkt naar uw verderschrijvende hand op twit papier, en wat in zijn gelaat eerst ontsteltenis was wordt nu misprijzen: ik vind dat uw hooghartig zwijgen in deze kwestie een verkeerd standpunt is, om niet te zeggen een laf standpunt: ik besef dat dit een arm land is waarin men spaarzaam moet omspringen met prijzen die iedereen eens moeten tevreden stellen, maar als men enerzijds beloont wie dit land zou durven verraden, en als men anderzijds een wereldfestival opricht voor de film en de schone kunsten... waar toch ook de schrijvers zijn inbegrepen... en men in de cercle gaulois een receptie gaf om de grote lijnen van het festival uiteen te zetten: dat er tijdens het festival congressen gingen plaats hebben en het programma pas tot zijn volle recht ging komen door het geven van feesten te brussel luik antwerpen namen en aan de kust, terwijl in aanwezigheid van De amerikaanse filmster, waarvan we hier een charmante pose geven, le jeu de la rose ging worden opgevoerd... als ik dat bepeins dan sta ik aan de zijde van uw vrouw, die zegt dat gij, schrijvers, leden van de vereniging van letterkundigen, had moeten protesteren: en wij dan?</p><p class="wp-plat">En ge legt uw pen neer en stamelt: och kantieke schoolmeester, het spreekwoord zegt dat ge met het schenden van uw neus ook uw aangezicht schendt... Maar hij is al uw zoldertrap af, op weg naar uw huiskamer en ge hoort hem nog mompelen: neen het laat hem in zijn kartonnen romanwereld hooghartig onverschillig... hij schrijft le jeu de la rose... en hij vergeet dat zijn vrouw het spel van het Leven schrijft: dat waarin ge een snede vlees op deze snede brood moet trachten te bekomen.</p><p class="wp-witregel"> </p><p class="wp-tussenkop"><span class="wpt-cijfers1">de man met het afgesneden oor</span></p><p class="wp-platmetwit">Ge hebt een hooghartige onverschilligheid tegenover het spel van het leven, en schrijft le jeu de la rose: dat heeft de kantieke schoolmeester als een verwijt gezegd, en dan is hij het afgestapt. Maar gij blijft zitten en staart naar uw leeg blad papier en begint met een moedeloos gebaar te antwoorden... ge antwoordt hem maar hij is daar niet meer, en het is dus een antwoord dat niet eens de moeite loont... dat ge schrijver zijt geworden juist door het feit dat ge de <span class="wpt-cijfers1">1</span>ste ronde in het spel van het leven hebt verloren, en dat ge nu als schrijver het spel van het leven tracht te omvatten, te doorgronden en te winnen: vanzelfsprekend hebt gij kantieke schoolmeester, en gij mossieu colson van tminnesterie het gemakkelijker: het voornaamste op uw werk is dat ge op dat werk zijt, en zijt ge er niet dan is het ook al eens goed... maar bij mij niet, ik zit in de bekende kring van de slang die in haar eigen staart bijt... levende om te schrijven moet ik ook schrijven om te leven. En terwijl ik schrijvende mij opwind en vloek en spuw op de wereld moet ik allegelijk trachten van mij tegen dat nihilisme te verzetten, want niet alleen is dat slecht voor mijn werk, maar tevens zou ik in staat zijn om vandaag of morgen een oude vrouw op te eten... ene die daar aan de hoek van de straat gazetten of bloemen tracht te verkopen, maar die niet verkoopt, en dus toch tot niets dient. En al vloekend en al denkend dat ik moet uitscheiden met dat vloeken, zie ik de poort openstaan van tminnesterie tot beter begrip van in armoe gestorven kunstenaars, en ik ren de marmeren trap op tot aan de gecapitonneerde deur van het cabinet van de minister tot beter begrip en de rest... waar een reproductie hangt: de man met het afgesneden oor: voelt de minister zich de man met het afgesneden oor, of voelt hij zich fangogh, of heeft die reproductie er gehangen van af de <span class="wpt-cijfers1">7</span>de scheppingsdag toen god zich verveelde en een schrijver met het afgesneden oor maakte? En ik laat me aandienen voor zover dat een aandienen kan genoemd worden, ik vloek en vertel hem van de schele bloemenvrouw wier geraamte achter de hoek van de impasse du piepenhol werd gesleept door een onbekende, en van de man met het afgesneden oor die gemaakt werd in de tijd dat er nog geen geld moest verdiend worden om te leven om te schrijven... en ik vraag hem of het waar is dat tot hulp en ondersteuning er <span class="wpt-cijfers1">50</span>.<span class="wpt-cijfers1">000</span> frank subsidieën te veel waren, die op de rol van het volgend jaar werden geschoven, en of het allegelijk en tevens waar is dat een schrijver toch geen subsidie kreeg omdat zijn boek al eens in afzonderlijke verhalen in tijdschriften was verschenen? En ik sla mijn vuist op tafel en spuw mijn nihilisme uit... en de minister die eerst maar zat te knikken of te schudden zonder luisteren, geraakt in de maalstroom van mijn woorden en windt zich op en springt mee omhoog, hij slaat op tafel en zegt dat het godomme moet veranderen, en hij kijkt met wilde ogen rond, zoekend wie hij in zijn nihilisme zal verslinden.</p><p class="wp-plat">Zie dat antwoordt ge aan de kantieke schoolmeester, maar hij is er vaneigens niet meer... en omdat er niemand antwoordt schrijft ge verder uw papier vol tot aan tlaatste punt.</p><p class="wp-witregel"> </p><p class="wp-tussenkop"><span class="wpt-cijfers1">de peperbus treedt op</span></p><p class="wp-platmetwit"><span class="wpt-cursief">O zoals het te ter-muren was, vandaag wat zon en morgen wat regen en wind, zo was het ook in het gemoed van de kleine ondine: hoe jong ze ook was, ze sloot zich op in zichzelf, ze had vlagen en nukken, ze begon te pruilen en te wenen om een niets: iets in haar lichaam begon te rijpen, ze wist niet wat. Ze hoorde plots midden in de nacht hoe de meisjes-uit-de-school dingen zegden die haar schokten... woorden die iets scheurden, die iets openbraken. En toch zag zij ondertussen andere beelden, lentewolken, gladde stammen van fruitbomen, en zo grote hopen bloeiende brem dat al dat geel haar werkelijk bang maakte... en ondertussen dacht zij aan regens die onophoudelijk grijs en troosteloos neerzabberden... het één raakte door het ander gestrengeld... en wonder, juist in die verscheurdheid, in dat immer volgen van regen en zon, van leven en dood, van bloemen die in de knop ontsproten en takken die toch weer verdorden... daarin lag haar nameloos verdriet. En lag tevens een soort ontemmelijkheid: ze droomde vastgeklemd te hangen aan de manen van een wildgeworden paard, wiens poten de modder van de kapellekensbaan opsmeten tot tegen de hemel... en dat er spelende kinderen door de hoeven tot moes werden geklopt, wat gaf het?: zij hing aan de manen en slingerde in wellust, zij schokte met wijdgeopende benen en loshangende haren. En toen ze wakker werd was het geen droom meer, maar iets dat ze heel lang geleden had beleefd doch vergeten was geraakt: het was de openbaring van wat zij aan zichzelf niet bekennen durfde... dat er nog een ander leven bestond, een wilder, een ontemmelijker, een dat niet te zeggen was in een woord of </span><span class="wpt-cijfers1">3</span><span class="wpt-cursief">... of als het wel te zeggen was, waar ze toch niet aan beginnen dierf, maar devotelijk begon te bidden. Het greep haar des te erger aan als ze mensen zag die zich uitleefden, die deden wat zij zelf graag zou gedaan hebben... alhoewel zij inwendig schreeuwde dat het niet waar was, en die, om het nu verder met haar droom uit te spreken, zich lieten hangen aan de manen van het paard en zegden: dat het godverdomme lope waar het lopen wil. Zij werd dan koud... zij werd dan gloeiend heet... en iets aan de huid van haar borst deed dan zo schromelijk pijn dat ze er </span><span class="wpt-cijfers1">2</span><span class="wpt-cursief"> dagen ongezond van was: het zicht van de peperbus, die achter de herberg aan de barreel naar de straat stond te wateren, met zijn rug tegen de haag, walgde haar zo onmenselijk diep dat ze geen eten verdragen kon... nooit meer, nooit meer eten zou verdragen hebben. En waarlijk, toen vapeur haar vader een bierpapje maakte, rook zij de peperbus met zijn rug naar de herberg, rook zij de cabinetten van de garenfabriek filature alhoewel zij daar nooit was geweest... haar tranen drupten, haar lepel viel krachteloos neer: nooit zal ik nog wat kunnen eten, dacht ze... Maar de volgende dag waren het bonen met wat spek, en ze at tot ze niet meer gapen kon.</span></p><p class="wp-witregel"> </p><p class="wp-tussenkop"><span class="wpt-cijfers1">de leegte grijnst u aan</span></p><p class="wp-platmetwit"><span class="wpt-cursief">Zie zo gaat het: ge schrijft een roman uit </span><span class="wpt-cijfers1">100</span><span class="wpt-cursief"> levens, waarin ondineke van ter-muren gestalte krijgt: de kantieke schoolmeester keurt haar geest, en de schilderes die verleden week te ter-muren is komen wonen, tippetotje, die keurt haar lijf, en mossieu colson van tminnesterie keurt haar gemoed... al zeggend dat ze het toch niet te bont zou mogen maken, nu ze Die jaren krijgt... </span>en johan janssens de dichter en dagbladschrijver keurt de rest die alles en nog wat omvat: ge werkt ge bouwt ge denkt ge Leeft: maar almeteens hoe is het mogelijk trekken al uw helden zich terug... och neen, zij verschrompelen, zij verdwijnen in het Niets, en gij die alleen achterblijft ziet alleen de leegte die u aangrijnst. Gij zijt met mossieu colson van tminnesterie met de trein iedere dag op-en-af gereden naar brussel, ge hebt met johan janssens aan het dagblad medegewerkt, ge hebt met de kantieke schoolmeester veel boeken gelezen en mis-verstaan: en ge hebt aan de <span class="wpt-cijfers1">4</span> hoeken van de wereld gevraagd wanneer ge toch Eens een <span class="wpt-cijfers1">??</span> uurtje gingt vrij zijn en alleen zijn... en het <span class="wpt-cijfers1">??</span> uurtje komt waarin uw werk niet meer zo dringend is, en gij zijt alleen, maar ge ziet alleen de leegte die u aangrijnst. <span class="wpt-cursief">Want het is de moeite niet om aan de geschiedenis van die kleine gars van een ondine voort te werken</span>, en het is te veel om u in het gras te leggen en naar de wolken te kijken: want het is nu al van binst de andere oorlog dat ge de wolken ziet voorbij trekken, en ondertussen is er al een nieuwe oorlog gekomen en ondertussen spreekt men weeral van een nieuwere nieuwe, en de wolken blijven ongestoord voorbij trekken: en ge hebt angst dat ze almeteens allemaal zullen zijn voorbijgetrokken... en dat ge in het gras zult liggen en alleen zijn en alleen de leegte u zult zien aangrijnzen. En dat peinzend krijgt ge een gedachte die een schoon gedicht, een verhaal, een schilderij zou kunnen worden: een hemelhoge muur... neen, een nog veel eindelozer hoger muur dan die hemelhoge muur... en de wolken die komen aandrijven en zich de pas voelen afgesneden en dan maar geduldig blijven wachten met hun stomme en nietszeggende wolkenzielen... maar terwijl ge de titel schrijft ‘het heelal een poets gebakken’, vraagt iets zeer diep binnen in u waarom dat nu weeral op papier moet gezet worden, en of ge u niet door een waan laat leiden als ge denkt dat ge een zekere Plicht hebt... tegenover komende geslachten... om geen enkele gedachte te laten verloren gaan: want ge ziet de boeken en de schrijvers voorbijgaan gelijk de wolken, en ge ziet altijd nieuwe boeken en schrijvers komen gelijk er altijd nieuwe wolken komen: en ge staart naar uw blad met de titel ‘het heelal een poets gebakken...’ en ge zijt alleen en ziet alleen de leegte die u aangrijnst:</p><p class="wp-plat">En ge haast u haastig naar uw stukje hof en graaft een put en steekt er <span class="wpt-cijfers1">5</span> dode stengels in, die van de zomer zullen beginnen leven en blommen en fangogh-geel geven: en ge stampt de aarde aan en vult de leegte van de put en peinst: van de zomer zult ge eens wat zien!</p><p class="wp-witregel"> </p><p class="wp-tussenkop"><span class="wpt-cijfers1">einde van de zonnebloem-cultus</span></p><p class="wp-witregel"> </p><p class="wp-plat1">Terwijl ge achter in uw stukje hof op uw hurk zit, valt almeteens tippetotje binnen, <span class="wpt-cursief">de schilderes van de onbewaakte overweg, van de betonplaten naast de dekenfabriek labor, en van ondineke van ter-muren die... zonder dat het iemand weet of dat de peperbus haar kan afspionneren... gaat zwemmen in de beek van tkasteel... t.t.z. daar stil blijft staan met haar hemd in haar hand</span>: als ge tenminste de schilderijen van tippetotje moogt geloven. En ge zegt tot tippetotje dat ge eigenlijk een kerselaar had willen planten... het is zo schoon als dat in de lente vol bloesem staat... maar dat het u in de dingen van het leven gaat gelijk met de dingen in uw werk: ge peinst en kiest en overlegt, want <span class="wpt-cijfers1">1</span> maal dat het geplant of geschreven staat is er noch te veranderen noch te zeggen: eigenlijk zou ik liever Die kerselaar gehad hebben. En om u te verontschuldigen om de twijfel in uw werk... daar tippetotje een beetje spottend lacht... voegt ge er aan toe, dat niet iedereen is gelijk zij, <span class="wpt-cursief">die ondineke van ter-muren daar maar naast de beek zet en schildert in haar schoon bloot lijf: ik kwel mij er mee of ze integendeel niet vanachter de struiken van tkasteel naar de beek zou sjoeren en zitten peinzen... ja, wat zou ze kunnen peinzen...? </span>En tevens om u te verontschuldigen om uw twijfel omtrent de kerselaar, voegt ge er ook nog aan toe, dat ge dan maar in de grond <span class="wpt-cijfers1">5</span> dode stengels hebt gestoken, die zullen beginnen leven en een soort zonnebloem geven, en u in de handen werden gestopt als fangogh-geel... want fangogh is als pikante decoratieve versiering in de mode: er werden zonnebloemen gelegd en de minister van openbare nuttigheden behandelde een paar episodes der activiteit van fangogh onder de mijnwerkers en de invloed hiervan op de ontwikkeling van het zonnebloem-schilderen, de directeur-generaal van het departement van tminnesterie tot beter begrip van in armoe gestorven kunstenaars dankte hierop in naam van de talrijke personaliteiten: het gulden boek werd getekend en een officieel banket aangeboden...</p><p class="wp-plat">Maar tippetotje blijft spottend lachen en zegt dat, moest zij ondertussen de een of andere fangogh zijn, zij gerust raven mocht gaan schieten in de tuin van dr. gachet: de personaliteiten zullen het gulden boek tekenen en de schrijvers zullen in hun tuintje zitten wachten tot er fangogh-geel ontspringt... maar even ondertussen, terwijl zij haar afgesneden oor in een pakje op mijn drempel zou komen leggen, zou niet alleen de zonnebloem-cultus kwijnen, maar zouden ook de schrijvers kwijnen, haha... want zelfs de <span class="wpt-cijfers1">2</span>dehandsboekenwinkels sluiten, ruimen op, of zijn almeteens verdwenen... ha, als ik ginder achter de trulleberg er nog ene dacht te vinden dan ontdek ik dat het daar verbouwd is tot garage, en zelfs in het paleis voor schone kunsten is de boekenwinkel veranderd in een vestiaire... of: ondanks het tekenen van het gulden boek en het geven van een officieel banket: het einde van de zonnebloem-cultus en de boekdrukkunst. En tippetotje gaat spottend van mij weg, maar nog is zij niet buiten of ik peins al dat haar woorden eigenlijk gedachten van mij waren, mij ingegeven door dat fangogh-geel: ge zoudt veel beter commerce doen in fangogh-geel dan te schilderen of te schrijven over zonnebloemen en <span class="wpt-cursief">over ondineke van ter-muren.</span></p><p class="wp-witregel"> </p><p class="wp-tussenkop"><span class="wpt-cijfers1">de wil van ons onderbewuste geschiede...</span></p><p class="wp-platmetwit"><span class="wpt-cursief">Doch niet alleen ondine... ook dat stukje broer van haar, valeer, was al-ouder-wordend minder om minder weg te slaan van hun nicht met het spichtig haar en de vuile bellen onder de neus... en het ergste: dat ze haast nooit een broek droeg: wat voor een moeder hebt gij? vroeg ondine aan het meisje. En op een keer zag ze dat die </span><span class="wpt-cijfers1">2</span><span class="wpt-cursief"> op de zolder waren gekropen om er godweetwat uit te steken: misschien wel de dingen waar ondine zelf van droomde... neen, toen vloog haar bloed niet naar het hoofd, het stroomde er uit weg: zij werd wit en lam. Zij wou met een slag de valdeur open hebben en die </span><span class="wpt-cijfers1">2</span><span class="wpt-cursief"> verrassen... maar hoe dom valeer anders ook was, nu had hij dezelfde truk van zijn zuster ondine gebruikt: hij had er de kist met oudijzer-waar bovengeschoven. Doe open riep ondine: zij hoorde hen lachen boven haar hoofd... het was dus niet de kist, het waren zijzelf die op de deur zaten... en dat maakte haar nog woedender, te ontdekken dat anderen haar in gera</span>ffi<span class="wpt-cursief">neerdheid konden overtreffen. Zij stampte in steeds heviger dolheid op de deur... en daar het niet anders kon bonkte ze er tegen met haar hoofd: de kinderen lachten haar maar uit: haar hoofd deed pijn, en daar machteloos op de trap zittend moest ze braken. Toen rijpte de gedachte in haar dat zij hem moest doden, het kon niet zijn dat haar heilige broer zo leven en sterven zou. Haar dag ging blind voorbij, en soms was het of voorwerpen, die nooit van plaats konden veranderen, uit zichzelf gingen bewegen: de tafel b.v.b. schoof almeteens van onder haar elleboog een hele eind weg... en kwam dadelijk terug: ondine moest lang bij lang aan de achterdeur gaan staan, met het hoofd tegen de koude stenen. Zij zag er een mes liggen. Iemand had er mee in hout zitten snipperen en was het vergeten... het was als een vingerwijzing gods: ze verborg het onder haar rok, het hing vast aan het koordje waarmee haar broek was opgebonden. En toen ze in bed lag keek ze nog altijd rond met de starre ogen van een pop, het mes was warm geworden aan haar lichaam... zij dacht: straks, als het stil is geworden. Zij hoorde van einde en ver geluiden komen die ze vroeger nooit gehoord had... een trein was aan het voorbijdommelen, lang bij lang... het is een marchandise-trein, dacht ze. Ze omknelde het mes alsof ze er dwarsdoor de eiken poort van de kapel van ter-muren moest mee steken. Maar valeer had het precies geroken: toen zij zich over hem heenboog lag hij haar met grote angst- ogen aan te staren... ondine kon niet langer toezien, ze begon luidop te bidden toen ze toestak. En valeer, die het mes zag neerkomen, had niet eens de kracht weg te springen... hij dacht er misschien niet aan dat hij het noodlot nog kon ontlopen... maar in zijn dwaze impuls van zelfverweer omklemde hij het hete lemmet... juist, het was heet... en juist daardoor omklemde hij het heviger: hij huilde. Ondineke bad: ons toekome uw rijk uw wil geschiede... ze schreeuwde de woorden uit, al trachtend het mes uit zijn handen te wringen. En midderwijl hoorde ze hoe haar dwaze moeder zulma, in de kamer daarnaast, was beginnen meebidden: en vergeef ons onze schulden amen.</span></p><p class="wp-witregel"> </p><p class="wp-tussenkop"><span class="wpt-cijfers1">fabrieksmeisjes hebben een lief</span></p><p class="wp-platmetwit"><span class="wpt-cursief">Het einde van de geschiedenis met valeer was, dat hij een afgesneden vinger had: vapeur hun vader had het laken, dat vol bloed hing, aan repen gescheurd... het was nu toch naar de knoppen... en er de hand van zijn zoon mee omwikkeld tot een grote witte knots: het werd een rode knots: een dokter kwam er niet en niemand vroeg iets. Vapeur stond in zijn werkhuis en dacht er aan, dat hij de kinderen niets gevraagd had, hij ging naar de keuken waar ze zaten, maar met de deurknop in handen staarde hij voor zich uit</span> – <span class="wpt-cursief">naar een brokje kalk dat dreigde van de muur te vallen</span> – <span class="wpt-cursief">en toen ging hij weer zijn werkhuis binnen. En als ze dan savonds gingen slapen, ondine en valeer naast elkaar in datzelfde bed: er lag iets onder haar... zij tastte... de walg snokte van in haar tenen tot in haar bruine vlechtjes: zij slingerde de vinger uit bed alsof het een vreemd dier, een worm was. Toen lukte het haar hysterisch en schetterend te lachen... tot de waanzin gedaan was, en haar hete tranen begonnen te lopen. Dát, wat in haar aan het rijpen was gegaan, verbaasde en ontstelde van dag tot dag heviger haar gemoed: zij hing in nachten van onrustige slaap niet meer aan de manen van het paard, maar was bij de peperbus, die met zijn rug tegen de haag stond te wateren... zij wist het, maar wou het niet weten... zij hield de armen gekruist over de borst, om iets te verbergen waar ze niet naar kijken wou... zij verafschuwde haar broer, als ze er aan dacht dat hij snachts dicht bij haar moest liggen, en nog meer als ze er aan dacht dat ze hem eens gevraagd had om niet meer met hun nicht te spelen, doch altijd bij haar te blijven: zij haatte hem, zij had spijt dat hij maar juist een vinger kwijt was. En toen zij eens hoorde hoe het volk van ter-muren hem voor de grap op de loop had gejaagd gelijk een hond, alleen maar om zijn onmogelijk groot hoofd te zien waggelen op de schouders, voelde ze hoe ze weer wat krijgen ging van razernij... niet om hen die daar op hun billen sloegen gelijk ze lachen moesten... maar om valeer zelf, die ezel, die nooit iets te leren gek, met zijn luchtballon op de schouders. Zij snelde er heen... maar iets, op de plaats waar zij anders de armen over heen sloeg, schokte onder het lopen lichtjes heen en weer, en iemand riep: wat hebt ge daar, ondine? Ze meende door de grond te zinken: smeerlap, zei ze. Maar thuis vroeg ze het aan zichzelf: wat hebt ge daar? En ze lachte honend, met de wereld, met zichzelf, met god die haar gemaakt had gelijk ze was. Nochtans, diezelfde avond zag ze liza en de andere meisjes van de garenfabriek de filature komen... hun haren hingen vol pluk uit de spinnerij, zij waren in een bende en lachten, zij hadden hese stemmen gekregen en vonden het niets ergs om in de valavond op de kapellekensbaan kust-mijn-kloten te zeggen... zij waren juist bezig over hun lief... maar omdat ondine er toekwam zei liza tot een andere: het is niet waar, hij heeft het mij gevraagd maar ik heb hem weggestompt. En als ze aan de kapel van termuren alleen waren, vroeg ondine: wat heeft hij u gevraagd? Och, zei liza, ze lachen met u als ge aan geen lief geraakt, maar ze lachen nog harder als ge te veel aan een lief geraakt en met de gebakken peren blijft zitten.</span></p><p class="wp-witregel"> </p><p class="wp-tussenkop"><span class="wpt-cijfers1">plastische elementen in de literatuur</span></p><p class="wp-platmetwit">Zie zegt johan janssens, ik schreef in het dagblad over goya en breughel en bosch, over picasso en renoir en magritte, over louis-paul boon en over kindertekeningen, en ik had al een hele tijd het gedacht om te schrijven over plastische elementen in de literatuur, maar bij god, nu is er mij iemand vóór... en hij plooit het blad open en leest:</p><p class="wp-plat">hoeveel schrijvers vatten b.v.b. het wezen en de ziel voor het plastische element in de literatuur? ze liggen gebonden aan hun eigen kunstuiting, het verhaal, en zoeken dat verhaal overal elders: ze vragen van een schilderij dat het een gekleurde illustratie zal zijn, want het plastische element is voor hen een dood woord... vanzelfsprekend wordt dit gebrek opgemerkt in hun werk, want zij houden wel rekening met woordklank en rythme, maar ze houden geen rekening met lijn en kleur die eveneens deel moeten uitmaken van hun proza. <span class="wpt-cursief">Ge zoudt het nu in een verhaal over fabrieksmeisjes hebben die in de late avond, met regenweer, over een veldbaan huiswaarts keren... daar het regent zoudt ge zeggen dat de baan beslijkt is... en tevens de plaats situerend zoudt ge het er zó doen uitzien: fabrieksmeisjes die in de avond en de regen over de beslijkte kapellekensbaan gaan. Misschien loopt die weg langs de lange lange muur van de dekenfabriek de labor... </span>en kijk naar het woord labor dat een herhaling is van hetzelfde a- en o-beeld in het woord avond... begrijp goed, ik zeg ‘beeld’ en niet ‘klank’... en ge bekomt dan een grauw schilderij met niets dan doffe kleuren: avond regen slijk lange muur dekenfabriek labor fabrieksmeisjes. Voor de schrijver is zoiets voldoende, hij heeft atmosfeer geschapen, de dingen gesitueerd en het verhaal in gang gestoken. Maar besefte hij nu de waarde van het plastisch element, dan zou hij aan deze grauwe tonen een kleur toevoegen die wat opvlamt... omdat b.v.b. een rode toon de overige grijze tonen nog somberder zou doen afsteken, achterwaarts doen snellen, en hiermee onvermoede diepte oproepen. En ook omdat hij, schilder zijnde, van kleur houdt zonder meer, en die warme toon midden de andere de liefde toont tot het schilderen op zichzelf. Om nu die rode toon te bekomen <span class="wpt-cursief">is</span> <span class="wpt-cursief">het mogelijk een der meisjes in de duisternis en de regen te laten lachen... </span>het woord ‘lach’ zou onmiddellijk het verhoopte doel doen bereiken... maar literair zou het er integendeel niet passen... het lachen misstaat er, het verhaal en de donkere aanhef van de eerste zin wordt er door gebroken... stel u nu voor <span class="wpt-cursief">dat een der meisjes vloekt en kust-mijn-gat zegt... </span>dan zullen de grijze tonen hierbij dadelijk verzwinden om plaats te maken voor de helrode toon van het taboeë woord. Het <span class="wpt-cijfers1">2</span>voudig doel wordt dan bereikt: als schilderij is het volkomen en literair is het juist en verdiept het de grauwe atmosfeer van huiswaarts-kerende fabrieksmeisjes.</p><p class="wp-plat">En johan janssens plooit met het spijt van zijn telaatkomen het blad toe, en zegt dat het toch iemand moet geschreven hebben die de kapellekensbaan en de dekenfabriek de labor moet kennen... en omdat hij u met een fijne gremel ziet lachen, zegt hij: ha, de zaak zit zo ineen!</p><p class="wp-witregel"> </p><p class="wp-tussenkop"><span class="wpt-cijfers1">die wisse es soo vet</span></p><p class="wp-platmetwit">Zo stonden daar isengrinus, die alleen bedenken kon dat zijn wonden pijnlijk waren en dat hij nog immer honger had, en reinaert die integendeel bedacht dat hij weer met lege handen naar vrouw en jongen moest... en zich dan ook afvroeg waartoe een heer en meester nodig was, als allen heer en meester konden zijn over zichzelf, en in schonere rechtvaardigheid de dingen... het is te zeggen, de buit... verdelen? In het land der blinden is de eenoog kapitein en meester, beaamde isengrinus, die zich deze spreuk herinnerde dank zij zijn dichtgenageld oog. Laten wij ons verenigen, zei reinaert, en ze bleven staan en riepen de een of andere republiek uit... deze van de Negatie der bestaande dingen... doch al verdergaande dacht isengrinus aan zijn honger: juist, laten we ons verenigen... en hij greep reinaert vast en dacht hem te verslinden. Reinaert had zich echter het verbond heel anders voorgesteld, en mocht schoon staan praten dat zij zó hun gemeenschappelijk doel niet zouden bereiken... en dat het niet in elkaar, maar naast elkaar was, dat ze hoefden op te stappen – zijn verheven woorden waren een wind in een fles, en hij moest met ander en eetbaarder argumenten voor de pinnen komen. De jonge republiek zij gedankt zag hij ginder een boer door het veld gaan, met een groot stuk varkensvlees op de rug... maar isengrinus herinnerde zich te goed de harde stokken waarmee de boeren op uw vel dorsen: doe gij het en ik zal er critiek over uitbrengen, zei hij. En zo keek hij alleen maar toe hoe reinaert langs een holle weg zich in het zicht van de boer ging leggen... hola, een halfdode vos, riep de boer, dat zal een schone kraag worden aan mijn nieuwe frak... en hij repte zijn benen naar reinaert, die wat verder hinkte, zodat de boer wat sneller liep, zodat reinaert nog wat harder hinkte. En om kort te zijn: de boer lei zijn spek neer en deed een laatste sprong... maar generaal isengrinus, die van verre de oorlogsgebeurtenis had gevolgd, nam haastig zijn spek op en was er mee de pijp uit, regelrecht naar zijn kot... waarop ook reinaert dadelijk het gekke</p><p class="wp-plat">en hinkende spel staakte, zodat de boer zich de haren uit het hoofd trok omdat hij te kiezen had tussen niets en niemendal: tussen zijn pels die wegliep en zijn spek dat verdwenen was. Isengrinus was echter de gemeenschap der republiek al lang vergeten en had de deur gegrendeld en het vlees in de schouw te drogen gehangen... en tot reinaert, die op de deur kwam trommelen en tieren dat hij zijn deel moest hebben, riep hij: hoe, uw deel... kreeg ik niet het spek in ruil voor een goede critiek? Ik ben niet een dezer dichters die van goede critieken leven kunnen, wedervoer reinaert, ’k heb een vrouw en ’k heb een kind en ’k heb in ’t harte harde zorgen. En als hij het wijf van de wolf hoorde zeggen dat er niets meer overschoot dan de koorde waaraan het vlees was vastgebonden... geef die aan reinaert, soe es soo vet... riep hij geen koorde nodig te hebben, daar hij zich nog niet verhangen ging: integendeel denk ik er aan, ter bedevaart te gaan tegen oneerlijke vrienden. Doe dat, antwoordde die vuile heks van een hersinde, ga naar onze lievevrouw van ter-</p><p class="wp-plat">muren, en biecht u mijn man te hebben opgeruid tot afschaffing van eenoog, en in onze gebeden zullen wij u aanbevelen bij god. En ik zal u aanbevelen bij de duivel, dacht reinaert die verder ging en zijn huis</p><p class="wp-plat">opzocht, zich achter de kachel de schenen schroeide en zijn hart opvrat. johan janssens.</p><p class="wp-witregel"> </p><p class="wp-tussenkop"><span class="wpt-cijfers1">spijtig van dit en spijtig van wat anders</span></p><p class="wp-platmetwit"><span class="wpt-cursief">Bah, hoe walgelijk was het leven voor ondine... en thuis achter de kachel, in de doodse stilte van ter-muren, alleen met haar moeder, verweet ze die dat het een zonde was te trouwen en met een man samen te liggen in een bed: de gekste dingen verweet ze haar moeder, de onoorbaarste woorden kwamen haar uit de mond... maar het was alsof zijzelf die woorden niet uitsprak, doch iemand anders in haar: zij hoefde slechts de mond te openen om er al die woorden te horen uitvallen... om er al die dingen, waar ze in de nacht van gedroomd had, en waar ze in de dag niet meer aan denken durfde, te horen uitstromen als water dat door een dijk brak. Zij was een vat: zij wist niet wat daar allemaal inzat: zij luisterde naar zichzelf, bleek en met open mond. Maar op een dag dat het regende en regende, en haar dwaze moeder zulma reeds vele tekenen van onrust had gegeven, stond die eensklaps uit haar stoel op, en ging ze traag en bezwerend naar ondine toe: ze zei dat ondine een duivel was: ge verwijt me van alles dat niet waar is, dat er met mij iets gebeurd is op tkasteel van ter-muren, dat... dat... Ze verwarde zich in haar woorden, en stamelde dat het niet waar was dat ze met een man sliep, dat carolus haar vader haar nooit meer aanraakte sedert valeer geboren was... en gij, gij zijt zelf een duivel, schreeuwde ze. Zodat ondine enkele dagen gek was van angst, het scheen haar of niet haar moeder, maar of heel de wereld haar Duivel had toegeroepen: ze begon het te geloven: ze liep rond in de regen, ze trok langs de spoorbaan waar de brem had gebloeid, maar waar nu slechts natte ontbladerde takken stonden... en op de plaats, waar ze vroeger haar heilige broer valeer had aanbeden, zette ze zich nu neer en kakte er. Ik schijt er op zei ze, ik schijt op de wereld... ze vaagde zich af met het natte gras en keerde terug langs het huisje dat nog op doek was gebracht door een schilder: ze keek er naar, en waarlijk, het was schilderachtig, ook nu met de aankomende herfst: daar stond een dode vlierboom en hier en daar hing nog een gestorven bloem... spijtig van de fabrieksschouwen van de filature die men zag. Maar god, zo was het met alles: al wat ondineke reeds beleefd had was schoon geweest, maar spijtig van dit en spijtig van wat anders... ter ere van haar was een wonder gebeurd, maar spijtig dat zij een duivel was... spijtig dat zij op de heilige plek, waar de brem had gebloeid, had gescheten: en een vertwijfeling groeide op in haar, zo diep, zo afgrondelijk.</span></p><p class="wp-witregel"> </p><p class="wp-tussenkop"><span class="wpt-cijfers1">geschiedenis van de peperbus</span></p><p class="wp-platmetwit">Ha, zegt u mossieu colson van tminnesterie, ha ge zit daar midden de ouatte wolken van een kartonnen romanwereld en schrijft <span class="wpt-cursief">over ondineke van ter-muren...</span> maar ik liep ondertussen met mijn kadukke benen over de begane grond en hoorde en zag tvolgende: de geschiedenis van de genaamde de peperbus die ook in tminnesterie is, en die vroeger jaren voor meneer de paster heeft geleerd, maar zijn kruintje heeft laten dicht groeien, en die meegaat met een brandende kaars in de hand in de stoet van onze lievevrouw van fatima, en die vertelt dat ge ook een zondige begeerte kunt hebben met naar een bloem te kijken... ge kunt gaan peinzen hoe ver die het zitten heeft... maar die zelf allegelijk van zijn stekken draait gelijk de drift in zijn encycliek bloed aan het spoken gaat... en tergend zingt terwijl zijn vrouw immer opnieuw zwanger is: zou men honger lijden om een mondje méérrr... maar die, zogauw tminnesterie uit is, naar de uitkanten van de stad trekt om vanachter een hoek te voorschijn te springen als er een meisje voorbij gaat, of om aan een haag te staan... ik mossieu colson van tminnesterie durf dat oneerbaar toneel niet verder beschrijven, maar gij durft dat wel... en als er dan een meisje is dat hem precies zou willen herkennen: is dat dinges niet, de peperbus?: dan loopt hij naar de politie om op zijn woord van man van eer te verklaren dat dat meisje hem in zijn eer heeft aangerand. En als de een of andere moeder met haar meisje mee naar school gaat om het geval van de peperbus uiteen te zetten, dan heeft zij nog maar twee woorden gezegd of de nonnekens vallen haar reeds in de rede met te zeggen dat zoiets allemaal laster is, en dat men hun niets moet zeggen over meneer de peperbus... want hij is zo beleefd, hij langt altijd zo diep zijn hoed af en zegt dan ‘dag eerwaarde zusterkens’, en hij draagt een brandende kaars achter fatima. Ha maar ik mossieu colson van tminnesterie zou u dat allemaal niet zeggen, ware het niet dat de peperbus naar mijn jefdebureau heeft geschreven dat gij een slecht boek hebt geschreven en dat ik uw vriend ben: en nu moet ge weten dat mijn jefdebureau en ik goede vrienden waren al van binst de oorlog, toen hij samen met ons, bij ons, naar de engelse post kwam luisteren... ge herinnert u nog wel, op <span class="wpt-cijfers1">1500</span> meter, turlelut turlelut... en nu komt mijn jefdebureau bij mij niet meer binnen maar gaat hij liever bij de peperbus binnen; ha, ge moest eigenlijk ‘het voordingen groeit’ geschreven hebben, in plaats van ‘de voorstad groeit’, dan waren we vrienden van de peperbus geweest!</p><p class="wp-plat">En ge legt uw pen neer en schudt het hoofd, maar mossieu colson van tminnesterie legt een dreigende wijsvinger op uw bijna volgeschreven papier, en voegt er aan toe: en weet ge wat ik begin te peinzen? dat al die jonge vrouwen en meisjes <span class="wpt-cursief">en ondinekes van ter-muren graag hebben dat er peperbussen rondlopen, want er gaat geen avond voorbij of hij flikt zijn vaart... en dat is nu al jaren... en toch is er nooit ene die hem aanklaagt, maar ‘die heeft mij eens... op een avond...’, en dan zijn ze verontwaardigd of dóén ze verontwaardigd. En mossieu colson van tminnesterie kijkt verontwaardigd omdat ge zegt: nu, dat moet ge niet overdrijven, want ik heb reeds beschreven hoe ondineke van ter-muren de peperbus ontmoette... en zij wás verontwaardigd.</span></p><p class="wp-witregel"> </p><p class="wp-tussenkop"><span class="wpt-cijfers1">een filmscenario</span></p><p class="wp-platmetwit">Schrijver ge ziet er vandaag een beetje... heu... weemoedig uit, zegt mossieu colson van tminnesterie. En ge antwoordt hem: och mossieu colson, iemand overrompelde mij met de vraag of we b.v.b. niet een scenario zouden kunnen maken voor een film over breendonck... ik heb er gezeten en gij kunt een beetje schrijven, we zullen dat wel flikken zei hij zo... en verder zei hij ook dat we misschien de geschiedenis van lange pros als dingen konden nemen, hoe noemt men dat, leidmotief... ge herinnert u lange pros toch nog? En jawel, mossieu colson, ik herinnerde mij zelfs nog zijn moeder, schele charlotte, die een dievegge en een parapluleurster was, en ik herinnerde mij tevens de vader van lange pros, die een zatte parapluhersteller en een ruziemaker was, die al vechtend met schele charlotte zijn paraplukot in brand stak en er niet meer uitgeraakte en opbrandde. En lange pros dan, had in spanje gevochten bij de internationale brigade... och laat ons liever zeggen dat hij ginder gestolen had gelijk zijn moeder en gebrand gelijk zijn vader... zodat de republikeinse regering hem aanhield en maar seffens terug stuurde naar hier... waar hij dadelijk onder bescherming van meneer de baron derenancourt-van-tkasteel meetingen hield tegen de internationale brigade die... zei hij... een verzameling was van dieven en brandstichters, die eerlijke jongens seffens aanhield. Maar toen de nazis binnenvielen werd hij met alle verdachte elementen, tegen de republiek of niet, met klikken en klakken naar breendonck gestoken... om daar weeral eens zijn oude rol van dief en brandstichter en avonturier verder te spelen... en tot groot jolijt van de nazis zijn medegevangenen te schoppen en te bespuwen. Maar samen met het ganse spul naar buchenwald overgebracht... en van zijn onofficiële functie van beul ontheven... werd hij op een donkere avond naar een eenzame plek in het kamp gelokt en doodgeslagen – hebt gij een filmisch oog? – en in mijn gedachten, mossieu colson, begon ik aan dat scenario: muren en nog eens muren en de schaduwen van alle soorten angsten die er over heen gleden, en een ‘maatloos dropke bloed’ dat van onder gesloten deuren leekte... en ondertussen de aanplakbrieven in de stad: s.s. de asse van tijl klopt op mijn borst... o iets geweldigs, iets om in één armzwaai alle filmprullen van de markt te jagen – uitzondering gemaakt voor de idee van masereel, en charlot politieagent van chaplin – maar almeteens, mossieu colson, hoor ik zeggen dat men die film over breendonck al gemaakt heeft, iets dat geen aanklacht moest zijn maar de mensen eens snottebellen moest doen wenen.</p><p class="wp-plat">Och troost u, zegt mossieu colson van tminnesterie, het zou hier belgië niet zijn <span class="wpt-cijfers1">100</span>%, waar men aan u vraagt om een komische sketch te schrijven voor de radio, en aan de een of andere toevallige een scenario over breendonck.</p><p class="wp-witregel"> </p><p class="wp-tussenkop"><span class="wpt-cijfers1">laat eens uw vinger zien, valeer!</span></p><p class="wp-platmetwit"><span class="wpt-cursief">De kleine ondine liep zoekend rond het huisje van die magere vrouw van ter-muren, met rond haar mond een harde wrede lach: zij dacht er aan het varken te doden met de </span><span class="wpt-cijfers1">2</span><span class="wpt-cursief"> toespelden, waarmee haar broek was opgestoken, in de trog te smijten... Ze wou juist de staldeur openen als die vrouw naar buiten kwam: ondineke schrikte zo hevig dat zij slechts kon beginnen lopen met benen die slap waren als een vod... haar broek viel af, de </span><span class="wpt-cijfers1">2</span><span class="wpt-cursief"> toespelden had ze nog in haar hand. Ze had verdriet om zichzelf, ze zou zichzelf op de schouder hebben geklopt en gevraagd: lief klein ondineke, wat heeft men u toch misdaan? Ze leunde tegen de gekalkte muur waar de zoldertrap stond, en maakte zich woedend om de bol tranen die niet uit haar keel naar omhoog wou komen... ze wou in haar oog pitsen... en toen zag ze dat ze nog altijd de </span><span class="wpt-cijfers1">2</span><span class="wpt-cursief"> toespelden in haar hand hield: ze begon er mee in de kalk van de muur te scharten... steeds heviger, steeds woedender... op de duur had ze de spelden vast alsof het dolken waren... ze stak, ze dacht dat het iemand was, een mens, alle mensen: ze vermoordde hen allen, de lafaards de smeerlappen die... die... mij niet gunnen wat mij toekomt. Alhoewel ze niet wist wat haar eigenlijk toekwam: och was het niet veel meer het besef dat de wereld te groot was en zij te klein? dat ter-muren en de nabije stad, en al wat er nóg was binnen in haar horizon, nooit naar haar eigen goesting zou kunnen ingericht worden? Ja, dat zij nooit zou kunnen meester worden over de mensen en hun begeerten? dat zij nooit vapeur haar vader naar de fabriek zou kunnen jagen, en valeer verstand geven, en de paster doen preken dat al wie met een man in bed slaapt naar de hel zal gaan? Dan sloot ze zich op zolder op bij haar schatten, de blinkende speld om haar blouse vast te steken, het etui met de kam en het zakspiegeltje, en de leren handtas... het was vanzelfsprekend niet genoeg om de wereld te beheersen, maar toch, het was een begin: stilaan verlangde zij er naar om die schatten aan de wereld te tonen... aan de wereld, die voorlopig valeer bleef met zijn afgesneden vinger, samen met hun nicht... want die </span><span class="wpt-cijfers1">2</span><span class="wpt-cursief"> waren onafscheidelijk: ze moest die beide nemen, of niemand. Doch ze bleven onder het kijken onaangeroerd, ze dachten aan zichzelf... een etui met een zakspiegel betekende niets voor valeer, die geen verbeelding had, en een speld voor een blouse zei nog niets tot hun nicht die daar nog te jong voor was: ze keek er naar met haar lichtloze ogen en zei tot valeer: gaan we nu weer weg? Ze kropen de ladder af en keerden terug tot hun eigen wereld. Ondine zag het plots: ieder had zijn eigen wereld en vond die het belangrijkst: ze zou het etui willen schoppen hebben... ze ging er heen... maar het was te mooi, ze aarzelde, en al wat ze deed was het een beetje strelen. Het loont de moeite niet zei ze. Ze zag door het zoldervenster hoe hun nicht en valeer langs de kapel gingen, en hoe een ander meisje bij hen kwam, en hoe hun nicht zei: laat eens uw vinger zien, valeer! O het maakte ondine plots zo leeg en laf: dat zij toevallig moest zien hoe een ander pronkte met iets dat zij bewerkstelligd had! Zij vermoedde dat hun nicht het zeer dikwijls op een dag moest zeggen... dat zij tot iedereen die hen tegenkwam, misschien zelfs tot een hond of tot een boom, zei: laat eens uw vinger zien, valeer! En hij, dom en schaapachtig, stak dan heel zeker zijn hand uit... godomme dat ik hem niet doodgestoken heb, dacht ondine.</span></p><p class="wp-witregel"> </p><p class="wp-tussenkop"><span class="wpt-cijfers1">de </span><span class="wpt-cijfers1">5</span><span class="wpt-cijfers1"> vingeren</span></p><p class="wp-platmetwit">Nadat ge uw brieven ginder aan de <span class="wpt-cijfers1">1</span>ste vuile huizen in de postbus hebt laten vallen, en daarbij de <span class="wpt-cijfers1">3</span> verschillende dingen hebt gepeinsd die ge iedere keer opnieuw peinst, maar telkens weer vergeet... dingen <span class="wpt-cijfers1">1</span>: dat men u, toen ge nog een alles-gelovend kind waart, wijsmaakte dat ge in de gleuf van de postbus hard moest roepen ‘een brief voor brussel’, en dat ge na al die jaren dat nog altijd wilt roepen... dingen <span class="wpt-cijfers1">2</span>: dat men een schrijver het recht zou moeten toekennen geen enkele brief te beantwoorden, want ge hebt al genoeg geschreven binst de dag om dan nog savonds uw correspondentie te moeten schrijven... dingen <span class="wpt-cijfers1">3</span>: dat ze bij die postbus ginder aan de <span class="wpt-cijfers1">1</span>ste vuile huizen eens een nieuwe post mogen voegen, dichter bij de kapellekensbaan. En dat peinzend keert ge terug alachter de beek van tkasteel, en ziet ge er johan janssens de dagbladschrijver, in druk gesprek met tippetotje de schilderes, en hoort ge hem zeggen dat hij eveneens verstand heeft van schilderen, want dat hij er over schrijft in het dagblad: ik schreef er niet alleen, gelijk gezegd, over goya en breughel en bosch, maar ik legde ook van naaldje tot draadje uit wat impressionisme en expressionisme en surrealisme was. En tussen haakjes gezegd, zegt hij, terwijl ik over het expressionisme zegde dat men zich eerst wat voelt aarzelen, omdat iets, dat diep in alle mensen sluimert, zich dadelijk wil verzetten en ons doen terugkeren naar de gewone veilige wereld waar <span class="wpt-cijfers1">een hand een hand is met </span><span class="wpt-cijfers1">5</span><span class="wpt-cijfers1"> vingeren</span> en waar de beide ogen langsheen de neus staan, en niet in de neus, niet achter het oor... omdat men vaste grond onder de voeten wil en niet de afgrond die gij, tippetotje ons zoudt openen moest ge expressionistisch beginnen schilderen... daarom beginnen we slechts maar langzaam te beseffen dat die expressionistische voet, hoe vreemd ook, een meesterstuk van tekening is... ontdekken we daarna precies voor de <span class="wpt-cijfers1">1</span>ste keer in ons leven een arm, een hand, een penis... en dan, in plaats van ons met die speciale wereld van de schilder accoord te verklaren, ontdekken we met verbazing en ontsteltenis dat deze wereld ons maar al te vertrouwd voorkomt: we ontdekken dat het eigenlijk Onze wereld is, maar zoals we die zelf nooit willen zien hebben.</p><p class="wp-plat">Ziet ge, zegt johan janssens verder... tot tippetotje die al niet meer luistert maar voortschildert aan het winterlandschap met de <span class="wpt-cijfers1">1</span>ste vuile huizen... ziet ge, zegt johan janssens zonder de moed te verliezen... tot u die dan wel verplicht zijt van te luisteren... ziet ge, en pas had ik geschreven over die veilige wereld waar een hand een hand is met <span class="wpt-cijfers1">5</span> vingeren, of net dezelfde dag dezelfde avondeditie... hoe dat het toeval nu toch toevallig kan zijn!... schreef mijn andere en expressionistische-onkundige confrater, johan van boebaerde-roccoco, in het blad de-nieve-tijd een artikel: over u, schrijver van ondineke van ter-muren, alsdat, als de heer boontje een schrijver van formaat wil worden, hij eerst moet leren hoe <span class="wpt-cijfers1">de vijf vingeren van de hand</span> tot een vuist kunnen gebald worden. Haha... en tippetotje schiet in een lach en johan janssens schiet in een dubbele lach omdat er met zijn grap gelachen wordt. En gij?</p><p class="wp-witregel"> </p><p class="wp-tussenkop"><span class="wpt-cijfers1">brandende kaarsen</span></p><p class="wp-platmetwit"><span class="wpt-cursief">Zou het voor ondine gebeterd hebben met valeer haar broer dood te steken? niet dat hij daar liep en haar een doorn in het oog was, was de oorzaak van haar verscheurdheid: de bron van alles lag in haar eigen geaardheid, in dat zondige nest misschien, in iets dat binnen in haar steeds dringender om bevrediging schreeuwde. Van uit haar eigen onrust keek ze naar de rust van haar vader, die zeer aandachtig een boek over stoommachines zat te lezen, en nog niet wist dat ze er gisteren een blad had uitgetrokken om naar de koer mee te gaan: hij mompelde woord na woord en volgde met opgestoken vinger de kadans der woorden, als om deze voor eeuwig in zijn geheugen te planten. Ze grimlachte hard om deze rust van vapeur, midden een ter-muren waar de meeste mensen hun kinderen nooit zagen binst de week: met de donkere naar de garenfabriek de filature en met de donkere langs de kapellekensbaan weer naar huis, en al wat ze gezien hadden was een stomme molen... en daar er onder hen haast geen enkele was die een letter lezen kon, legden ze zich neer en sliepen, gingen ze naar de mis en dronken ze zich zat bij christus de meesterknecht met zijn baard: het was een eeuwige duisternis waarin zij ronddoolden. Zij grimlachte om deze rust over zijn opengeslagen boeken, vooral als de paster had gepreekt dat al het kwaad voortkwam uit zogezegde wetenschap en vooruitgang. Maar zij grimlachte ook om de paster, die in het avondlof iedereen om beurt wat in het gelaat slingerde... iedereen, maar nooit de heren: deze avond vapeur met zijn boeken over stoommachines, en de volgende avond de meisjes van de filature: het licht der kaarsen danste heen en weer over het pluk in hun haren, want zij mochten zich kammen en kammen, het pluk van de molens ging er nooit meer uit. Ze luisterden met gebogen hoofd en voelden zich schuldig... ja het was waarheid, ze waren zondig en slecht, ze dachten er met schaamte aan dat ze vloekten om een niets en kust-mijn-dingen zegden: en pas had de paster gezegd dat het beter ware een dikke steen te binden aan de hals van een jonge slet en haar in de diepte van de dender te storten, dan dat ze een kind der zonde op de wereld bracht... pas had hij dat gezegd of er draaide ene van haar stoel, nadat ze gegild en in haar val een paar andere stoelen had omver gesmeten. Terwijl ondine uit nieuwsgierigheid bij haar bleef, in het duistere portaal waar de flakkerende kaars dreigde uit te slaan, terwijl hoorde zij de anderen in de avond verdwijnen: ze waren niet meer zo luidruchtig, maar ginder ver, opgeslokt in de duisternis, hoorde zij hen toch weeral lachen, hees en zondig. Het was liza die van haar stoel was gedraaid, en zij hoorde dat lachen en zei: wat bekomt hij nu met die preek, buiten dat de anderen mij morgen zullen nabootsen al gillend en een stoel omverwerpend, terwijl ze misschien wat meer geluk hebben in die dingen... maar ik niet, ik heb het hem slechts één keer toegestaan, ik mag doodvallen als het niet waar is.</span></p><p class="wp-witregel"> </p><p class="wp-tussenkop"><span class="wpt-cijfers1">de boeckenspieghel</span></p><p class="wp-witregel"> </p><p class="wp-plat1">Over de kapellekensbaan moet mij in de loop der tijden al wat ambras en miserie gegaan zijn... een mens ziet er sneeuw of zonneschijn over, en peinst daarmee alleen maar aan de schoonheid er van, aan tippetotje de schilderes, aan johan janssens in zijn hoedanigheid van dichter... maar vandaag ist noch zonneschijn noch sneeuw, maar iets dat nat en killig en duister en ochgodverdomme is: daar hangt mij ginder een zwarte vlaag. En tippetotje de schilderes haast zich naar huis met haar tamasjoer van opgevouwen ezel en verfdoos en doek, en met haar kraag omhoog getrokken loopt zij haast johan janssens omver, die haar haast omver loopt: de vlaag komt naar hier over, zegt tippetotje.</p><p class="wp-plat">En johan janssens knikt: ze komt vaneigens naar hier, ze hangt al over mijn hart en mijn ziel en mijn penis... nu dat we hier alleen lopen in dat hondeweer, tippetotje, mag ik eens mijn hart uitstorten, want met die dagbladen moet ge altijd op uw woorden letten... de vlaag hangt rond mijn penis die gelijk een klein schreiend kind in een hoekje gekropen is: want heel de dag heb ik nu hoekjes geschreven voor het dagblad... niet over den-vos-reinaerde, of niet over de kapellekensbaan, maar iets naar de goesting van de hoofdredacteur, iets dat ik ondertekend heb met de schuilnaam van boeckenspieghel... omdat ik het niet ‘alweer een uil’ zou moeten genoemd hebben. En ik heb er de grote ideeën van onze grote tijdschriften in weergegeven... zonder commentaar... en ondertussen was ik aan het bedenken dat al die tijdschriften ook mij gevraagd hebben om er mijn grote ideeën in neer te schrijven... och godverdomme tippetotje, laat mij eens hartsgrondig vloeken nu we hier alleen zijn: dat ze tussen hun benen kijken, daar hangt nog een Grote idee. Ik heb geen grote ideeën, ik schrijf maar gelijk gij maar schildert, en ik weet alleen dat de mensen, buiten hier en daar een uitzondering, dom en egoïstisch zijn... dat ze in hun tijdschriften op de eerste bladzijde wit zeggen en op de volgende zwart... en dat men van mij een fatsoenlijke historie verlangt ‘een aanklacht van het proletariaat tegen de trusten’ met onbeholpen woorden en enkele taalfouten – dat verhoogt het cachet, de werkjongen die dichter en dagbladschrijver is geworden – maar ik mag niets zeggen dat de waarheid is of mijn bijdragen worden... niet geweigerd, neen... maar <span class="wpt-cijfers1">niet</span> gepubliceerd. En ik weet ook dat ze in hun tijdschriften grote woorden gebruiken om de leegheid van hun opgeblazen hoofd mee te verbergen... gelijk de componenten van een microcosmische perceptie of conceptie van de physieke en psychische levensrealiteit die aangrijpt en inslaat... maar dat niemand onder hen er aan denkt om eens iets degelijks te maken, om eens wat klaarheid in de chaos te brengen: doch alleen maar om hun eigen naampje eens gedrukt te zien: pascalius prostituaan... of neen, ik vergeet zijn titel: dr. pascalius prostituaan. En omdat ik ook op de redactie tegen alle muren met mijn kop aanloop, omdat het omtrent mijn werk verontwaardigde brieven regent naar de hoofdredacteur, omdat een zeker kliekje uit de ultramarxistische wereld konkelfoest... daarom bezwijk ik, tippetotje, en schrijf ik uilenhoekjes: de boeckenspieghel.</p><p class="wp-plat">En tippetotje kijkt naar de lucht die één lucht is, en zegt: ze zal misschien nog overgaan, de vlaag.</p><p class="wp-witregel"> </p><p class="wp-tussenkop"><span class="wpt-cijfers1">arm kindeke jezus van ter-muren</span></p><p class="wp-platmetwit"><span class="wpt-cursief">Ook ondine ging te biechten en beschuldigde zich van haar zonden... maar zij beschuldigde vooral vapeur haar vader, dat hij een goddeloze machine uitvinden ging... en zij beschuldigde zulma haar moeder, dat het een zinneloze was die er in haar jeugd niet benauwd was van geweest, en een kind had gekregen van meneer derenancourt van tkasteel: de paster zei dat zoiets onmogelijk was, dat men geen laster mocht vertellen, en tevens vroeg hij haar waar dat kind dan was? O, ondine dacht aan de meesterknecht van de dekenfabriek de labor... waar zou die nu ergens zitten... die beweerd had dat er een klein graf in het bos van tkasteel was: maar het was zo geheimzinnig halfdonker in de biechtstoel dat zij gedreven werd om dingen te zeggen, die haar zélf overbluften: ikzelf ben dat kind van tkasteel. Ze luisterde ontdaan naar haar eigen woorden, oefende zich in het zwijgen, en maakte het vast voornemen nooit meer te zondigen en heel haar leven lang geen woord meer te spreken: daar ze niet sprak had ze echter des te meer gelegenheid om na te denken, ze schouwde rond in haar wereld en alle dingen stapelden zich in haar op tot een berg... haar ogen, die vroeger open en groot waren geweest, vernauwden zich en keken naar alles ietwat spottend op: het was of zij het Leven onwaardig vond er nog een woord aan te verspillen. Zo scheen het. In werkelijkheid hoopten zich die niet-uitgesproken-woorden ondraaglijk in haar op... iedere verzwegen gedachte propte zich naast de andere en de dingen waar zij om lachen moest, maar zich toch ernstig om hield, vulden haar tot barstens toe: ze brak dan toch plots in lachen uit: ze lachte en weende tevens... en ze had angst te worden gelijk haar zotte moeder zulma. Gekkin die ik ben, dacht ze, gekkin die niet begrijpt dat een preek een schoentje is dat iedereen past... dat men preekt over gulzigheid maar ook over gierigheid, dat iedereen wat tegenkomt, goed en kwaad, maar meestal ongeluk, en dat men van de ene zegt het is zijn straf, maar van de andere het is een beproeving: hoe kunt ge dan weten of iemand goed leeft of slecht? En iets in haar begon te kriewelen om een huis binnen te lopen, eender waar, en daar te tateren en te tateren over alles, over haar geluk en haar verdriet en haar onrust: ze ging bij liza binnen die haar kind had gekregen en er gelukkig uit zag, alhoewel ze pijn had in haar borst die verzwoor: een kind met een kind. Ook daar stond ondine mee te lachen alhoewel ze geen vreugde voelde... Liza geleek meer aan onze lievevrouw van ter-muren dan aan een slet... het kon het kindeke jezus zijn dat daar op haar schoot zat, een kindeke jezus met verschrompelde handjes en een hoofd dat gezwollen was van de ijzers: zij lachte, ondine, alhoewel ze vechten moest tegen haar haat. En almeteens, alsof de duivel het haar ingaf, dacht ze er aan dat onze lievevrouw ook niet gehuwd was toen ze haar kind kreeg... en heel haar godsdienst scheen op dat ogenblik zo zinloos, dat zij onmiddellijk een andere gedachte moest inroepen om er de gapende afgrond mee te vullen: aan de heiligen en de heren was het toegestaan om de kleine grenzen van goed en kwaad te overschrijden, maar aan ons, volk van ter-muren, niet.</span></p><p class="wp-witregel"> </p><p class="wp-tussenkop"><span class="wpt-cijfers1">overschreden grenzen</span></p><p class="wp-platmetwit">Ik lees nu dagelijks mijn gazet op de trein van brussel naar de stad van de <span class="wpt-cijfers1">2</span> fabrieken, zegt mossieu colson van tminnesterie, en moest ik er ooit eens in lezen dat het aan een sommige soort van mensen toegestaan is om onze sexuele grenzen te overschrijden, dan zou ik daar niet van verschieten... want zie nu eens naar de handelsreizigers, waaronder er, geloof ik, geen een is of hij ziet het leven door een sexuele bril... want hoor hen eens vertellen over de Wijfjes zoals zij dat op de trein zeggen. En zie eens naar jaspers de handelsreiziger, hoe hij keek naar het meisje met de dikke billen uit de foorbarak... die al enige dagen achter het niemandsbos staat, daar waar de armemensen uit de <span class="wpt-cijfers1">1</span>ste vuile huizen hun blikken potten komen smijten... en die het trapje van de foorbarak aan het schuren was, zodanig dat ze gebogen staande het begin van haar roze kont liet zien... en hoe jaspers daarop precies veranderde in de gedaante van de peperbus, die voor paster heeft geleerd maar bij ons in tminnesterie is: hij had willen rood worden en lachen, maar hij werd wit en vloekte, meer tot haar ginder dan tot mij: gotvertomme ik zou in die roze kont kunnen bijten. En misschien wou mossieu colson er nog het een en het ander aan toevoegen, maar tippetotje de schilderes heeft hem met de ene hand vast aan de knop van zijn jasje, terwijl zij in de andere hand al haar schets-</p><p class="wp-plat">boek heeft: waar is het ergens dat de aan foorbarak het meisje met de dikke billen haar roze... pardon, het trapje... schuurt? En nadat mossieu colson zijn jasje heeft in orde gebracht en het verdwijnende tippetotje hoofdschuddend heeft achternagekeken, spreekt hij voort over de overschreden grenzen van de sexualiteit: dat deze handelsreizigers standvastig op straat en in stations en in tram en in trein zijn, en altijd maar benen en halve billen en halve borsten zien... en daardoor met erbij-fantaserende-zinnen rondlopen... en toch overal waar ze binnenkomen steeds zonder vriendschap ontvangen worden, de duivel en zijn moer naar hun kop krijgen... en dat ze dan om eens wat evenwicht te bekomen trachten te profiteren van de gelegenheid, en hun nederlaag hier uitwissen met een sadistische-overwinning-daar. Maar op die manier stilaan in een put glijden zonder te beseffen, dat ze op de duur geen ander leven meer kennen dan een tussen de billen van de wijfjes, zoals ze dat zeggen.</p><p class="wp-plat">En als de anderen weg zijn trekt ge mossieu colson van tminnesterie terug, en ge vraagt hem wat hij daar nu wou mee zeggen: ik wou u daarmee alleen maar zeggen, dat het iedereen is toegestaan, op voorwaarde dat men het genoeg te verbergen weet... en dat men niet zichzelf een strop om de hals brengt.</p><p class="wp-witregel"> </p><p class="wp-tussenkop"><span class="wpt-cijfers1">de heren komen!</span></p><p class="wp-platmetwit"><span class="wpt-cursief">Hoe ondine ook bewust zichzelf had bedrogen, zichzelf een strop om de hals had gebracht, en met de mensen gelachen... met de mensen zich bezig gehouden om zich niet met zichzelf te moeten bezighouden... ze begreep het diep in haar hart dat ze tot de stand der laten behoorde: hoe ze ook zichzelf wijsmaakte een kind van het kasteel te zijn, haar leven zou voorbijgaan in dienen en gehoorzamen als ze niet kroop en lasterde, niet vleide wie boven haar was en schopte wie onder haar stond. Iedere morgen opnieuw werd zij aangetrokken door het middelpunt van de wereld van ter-muren, tkasteel, en drong ze door tot het bos waar het stil was en een verlangen gewekt werd naar dingen die verboden waren... en eens zag ze de </span><span class="wpt-cijfers1">2</span><span class="wpt-cursief"> jonge heren van tkasteel met een kano over de beek die met groen kroos was bedekt: ze stelde zich voor dat men in de kano de dingen besprak die de kern van het Leven raakten, t.t.z. dát waar zij zich bot op gepeinsd had zonder tot klaarheid te komen... o, ze zag niets anders dan de ogen van de oudste, van achilles, ogen groter dan zijn gelaat, groter dan de wereld waarin ze wenste ten onder te gaan. Zij hoorde hem zeggen dat hij alles triestig vond: zie nu eens naar de liefde, waar men naar mijn gedacht veel te veel onzinnige woorden heeft rondgedraaid, terwijl men het enige waar het op aankomt toch niet noemen durft... en hij noemde het wel, maar in het frans... het was een woord dat ondine kende met het monique- uit-de-school eens heel vlug in het zand te zien schrijven en weer uitvagen. Het is om van te gruwen hoe dom en klein en laf de mensen zijn, zei achilles... en hij vergat te roeien, maar een antwoord kreeg hij toch niet: de andere broer, norbert, was nog maar </span><span class="wpt-cijfers1">17</span><span class="wpt-cursief"> jaar, maar voelde zich al moe en oud. Doch was ondine niet in het bos, maar wel in de velden langsheen de ijzerweg, dan ontmoette ze er achilles en de andere zonen der rijkemensen terug: zij hielden er van rond te zwerven in het verwaarloosde park, en dachten dan misschien dat de velden rond ter-muren ook een stuk van het park waren, en schoten met een karabijn naar alles wat ze zagen bewegen... maar meest hielden zij er van hun karabijn in de hoek van een boerenherberg te zetten en er de dochtertjes te verleiden: norbert was daar nooit bij, hij was een dromer, hij kon geen dode dieren en geen bloed zien, en beweerde ziek te zijn om in bed te kunnen blijven liggen en zich te vermaken met zijn vlees. De andere heren trokken van dorp tot dorp en ontdekten almeteens de herberg van christus, de meesterknecht van de garenfabriek de filature... maar ze wilden het bier niet dat het arme volk er dronk, ze deden speciale bakken komen... en vergaten ze een fles, dan werd die door het arme volk seffens uitgeklokt. O, als de heren er waren dan zag ondine dat men savonds zeer vroeg de blinden sloot en de jonge meisjes verborgen hield... want in de late nacht, als de koetsen hen stonden te wachten, liepen ze rond om elke ruit in te gooien en elk jong meisje te bederven dat zich van moeders rok had kunnen onttrekken: ja, zij hadden het niet moeilijk met die meisjes, die nooit wat anders hadden gezien dan cabinetten van de garenfabriek de filature, en nooit wat anders hadden gehoord dan lof en sermoen en dat luiheid het oorkussen des duivels is... en nu kwamen de duivelen zelf en maakten hen zat met bier, waarvan ze maar een keer in hun leven de kans gingen hebben het te drinken.</span></p><p class="wp-witregel"> </p><p class="wp-tussenkop"><span class="wpt-cijfers1">moedeloze dag</span></p><p class="wp-platmetwit">Ge wandelt in deze moedeloze dag naar de <span class="wpt-cijfers1">1</span>ste vuile huizen van de stad, want ge hebt het precies eens nodig om de mensen en de dingen voor <span class="wpt-cijfers1">5</span> minuten te ontvluchten: en alhoewel achter de beek van tkasteel de woonwagen met het meisje met de dikke billen al lang ver <span class="wpt-cijfers1">ver</span> weg is, en nu godweetwaar het bloed van jaspers de handelsreiziger sneller doet jagen... alhoewel zij weg zijn, de woonwagen en het meisje met de dikke billen, zet ge er u in uw moedeloosheid neer, in het vertrapte gras en de achtergebleven blikken potten, en stort ge in <span class="wpt-cijfers1">1</span> adem uw hart uit: ik zit hier en leef niet en schrijf niet en denk niet en ben alleen moedeloos... waar zijt gij en waar is mossieu colson van tminnesterie, waar johan janssens de dagbladschrijver, en waar tippetotje de schilderes, waar professor spothuyzen en ondineke van ter-muren? Het zijn spoken, meisje met de dikke billen, het zijn nietbestaande spoken. En gijzelf, die deze roman over de kapellekensbaan niet leest, en daar toch een heldin zijt, ge weet zelf niet dat ge bestaat... ge bestaat niet, en tis daarom dat ik moedeloos ben: de schone mensen waarover ik schrijf bestaan niet, en de lelijke mensen die rondom mij zijn ben ik moe beschreven, en tis daarom dat ik moedeloos ben. De dingen rondom mij worden te hard en te scherp en</p><p class="wp-plat">te snijdend, tis allemaal staal en beton en glas en gesplitste atomen, en mijn vrouw heeft weeral van de zenuwen – de ziekte van de moderne mens, meisje met de dikke billen, de ziekte die gij niet kent, daar ge een wind laat over de wereld, en lacht, en wegzijt – vroeger hadden ze hier te ter-muren de pokken en nu hebben ze de zenuwen, en het een is het een, en het ander is het ander, en tis daarom dat ik moedeloos ben. Vroeger hadden ze de pokken en leefden ze in armoede, en nu hebben ze de zenuwen en leven ze nog altijd in armoede: tis vandaag, meisje met de dikke billen, de <span class="wpt-cijfers1">3</span>de keer in mijn leven dat ik zelfs zonder sigaretten zit, en tis daarom dat ik moedeloos ben. En ondertussen splitst de wereld, die grote atoom, zich in ideologieën, maar wordt allegelijk de rococo-literatuur voortgezet gelijk een mengelwerk zonder einde: in vergulde zetels spreekt men er over met een Hoofdletter, en in de bladen de donderdag schrijft men er over, want iedereen heeft er verstand van en zegt er zijn zeg over... t.t.z. een zeg van papegaaien die kwetteren en kwetteren... terwijl de werkelijke waarde maar kan gemeten worden, meisje met de dikke billen, door mijn vrouw die er de moderne ziekte van de moderne tijd heeft door gekregen, de zenuwen, en die achter de spiegel van haar ogen de spijt voelt omdat ik niet in staat ben de een of andere sinecure te bemachtigen, en tis daarom dat ik moedeloos ben. Want ik blijf lopen met open ogen en schrijf alles op, maar wat ik maak wordt niet veel zaaks, en ik kweek alleen maar vijanden: dit is een s.o.s. een laatste noodkreet, meisje met de dikke billen die in uw rollende woonwagen zijt. En waar ge ook het trapje schuurt en het bloed van jaspers de handelsreiziger op hol jaagt: leer nooit lezen, leer nooit schrijven, leer nooit de wereld zien met mijne ogen, maar doe voort met op elk papier uw naam te tekenen met een kruis... en zeg dan lachend gelijk ge dat gewend zijt: zie ik zal eens ne schone molen tekenen. Ge zult ne schone molen tekenen, heldin uit mijn geschriften, en ik zal weerkeren naar mijn papier en verder schrijven zonder sigaretten... en kzal misschien mijn moedeloosheid wel overwinnen.</p><p class="wp-witregel"> </p><p class="wp-tussenkop"><span class="wpt-cijfers1">reinaerts droom</span></p><p class="wp-platmetwit">’k Heb ik goed te zeggen dat reinaert zich achter de kachel de schenen</p><p class="wp-plat">zat te schroeien en het hart opvrat: dat was een goed einde voor een verhaaltje. Maar ondertussen moet het leven verder gaan, waarin hermeline vlees moet braden en boter kopen, en tevens huishuur vuur en water en electriek betalen. Zijn wedervaren met eenoog, die hem het recht schonk om te jagen maar de buit zélf opeiste... en zijn wedervaren met isengrinus die hem veel lof toezwaaide, maar de gemeenschap der heiligen en der nihilisten de nek omwrong en opat... plus de dode boer die in de gracht langs de kapellekensbaan, en tevens op zijn lever was blijven liggen... daarover kon hij weliswaar allemaal boeiende verhalen te boek stellen, maar dat zijn hongerige jongen hem ondertussen de staart van zijn gat zaten te knagen, rond dat nuchtere feit baatte het niet schone woorden te winden: men heeft me weer eens botgezet... dat was het einde van zijn avondgebed. En na een nacht van zich nu op deze zijde, en dan weer op de andere te hebben liggen zot-peinzen, viel hij op de morgen in slaap en droomde hij verwarde mikmak waarin de paters van de konijnenberg de houten personages der surrealisten waren geworden... na hem, reinaert, tot voorzitter van de republiek der Negatie te hebben uitgeroepen. Daarna hadden zij hem een rode rok vol gaten over het hoofd getrokken, zodat hij stikte in de witte kraag die er omheen was: dromen is bedrog, maar doet ge in bed dan vindt ge ’t nog... en toen reinaert wakker schrikte vond hij naast zich een lachende hermeline, die hem in de lenden porde en zei: ge riept daar hardop: het is met mij gebakken. Maar mee-lachen kon hij niet, de wrevel om weer een nieuwe dag van godweetwelke avonturen dreef hem dicht tegen het warme lijf van twijf, waaraan hij zijn droom kon opbiechten... en alhoewel zijn bloed wat sneller klopte om de schoonheid van haar ogen, die hem verschrikt aanstaarden, liet zijn verstand toch niet na haar droomverklaring te aanvaarden: het rode en gescheurde kleed was zijn eigen huid, en de witte kraag waarin hij stikte waren de tanden van allen die bereid waren ‘lang leve reinaert’ te roepen, om hem ondertussen te verslinden. Maar het is niets, zei hermeline, ik weet daartegen een tovermiddel, dat u toelaten zal om steeds een ja te zeggen die ook een neen zou kunnen zijn... om met het ene oog met iedereen mee te wenen, en met het andere hen uit te lachen... en om bij god en al zijn heiligen te zweren met uw mond, maar er nooit schriftelijke bevestiging van te geven. Reinaert slikte die drank en stapte de baan op, na zijn bewijs van identiteit en goed gedrag en burgertrouw en handelsregisternr. te hebben op zak gestoken... en de eerste die hij zag was de kraai, die moeder-mens-alleen zich zat te krabben. Hij legde zich vlug neer en smeet de armen open, sloot de ogen en stak de tong uit zijn muil... en de kraai, die peinsde dat er weeral een vos vermoord was, slikte haar speeksel in en dook regelrecht neer. Maar hij met zijn toverdrank, die hem het ene oog had doen sluiten gelijk bij een dode, maar het andere had laten openstaan gelijk de spleet van de kapeldeur van ter-muren, sprong recht en greep haar vast. En zonder boe of ba te zeggen, of zich zelfs het teken des kruises te maken, speelde hij zijn morgenmaal naar binnen: dat was geen slechte manier om die dag en zijn nieuw leven te beginnen. johan janssens.</p><p class="wp-witregel"> </p><p class="wp-tussenkop"><span class="wpt-cijfers1">gekwetst ben ik al binnen</span></p><p class="wp-platmetwit"><span class="wpt-cursief">Ze kon niet slapen, ondineke, als ze wist dat in de nacht achilles zich met de andere heren aan het vermaken was, ze kleedde zich in het geheim aan en sloop naar buiten: ze moest lachen als ze die dronken meisjes zag, die op hun benen niet meer konden rechtblijven en de gracht volbraakten. Ze bleef in de duisternis naast de herberg en keek haar ogen uit naar de gezalfden der heren, met hun pelsmantels hun rijtuigen en hun luxepaarden: men zag haar niet, maar had men in dat donkere hoekje gekeken, dan zou men een ondineke gevonden hebben dat niet meer haar hart onder gekruiste armen verborg, maar een ondineke dat opgetogen de borstjes met beide handen vasthield alsof zij deze de heren in hun koetsen aanbood. De heren komen, zong ze. Het was een lied van levensvreugde... neen, het ging nog dieper, het was een gebed: de paster zegde het op de preekstoel, hij murmelde het terwijl hij de hostie in de hoogte stak, hij sprak het uit als hij zich omkerend een kruis maakte over het volk van ter-muren: ite missa est, de heren komen deze avond! En ondineke haastte zich naar buiten, uren te vroeg, om op de slijkweg het doffe slaan der hoeven en het rinkelen der bellen te horen: achilles stapte eens uit de koets met een andere heer wiens ogen vlamden... ja, zij vlamden ondineke tegemoet... en niettegenstaande haar verlangen eigenlijk naar achilles ging, met zijn ogen zo groot als de wereld, ontroerden haar de vlammende ogen van de andere: het was de </span><span class="wpt-cijfers1">1</span><span class="wpt-cursief">ste keer dat zij opgemerkt werd door een man, alhoewel zij nog niet veel meer was dan een kind met gekke vlechtjes op de rug. Het schokte haar diep, het verwondde haar eigenlijk... zij zou aan deze wonde willen sterven hebben. En daar de anderen van haar geen notitie namen</span> – <span class="wpt-cursief">dat kind daar</span> – <span class="wpt-cursief">en bovendien frans spraken, in de heilige mening dat ze dan mochten zeggen wat ze wilden, hoorde ze dat hij de zoon was van meneer gourmonprez de libertijn: er hadden mannen van de libertijnse dekenfabriek de labor gevochten tegen mannen van de encyclieke garenfabriek de filature, zodat er voor dood waren blijven liggen... er waren meisjes van ter-muren gebanvloekt geweest en de absolutie geweigerd, omdat ze in de late avond met mannen van de labor in het bosje hadden gelegen: en nu hoorde ondine hoe de zonen van de labor en de filature vrienden waren, en hoe ze elkander aanspraken met hun voornaam: hij heette ludovic.</span></p><p class="wp-witregel"> </p><p class="wp-tussenkop"><span class="wpt-cijfers1">mijn kleine congo</span></p><p class="wp-platmetwit">Dit is de avond waarin ge alleen zijt met alleen uw vrouw naast u... alleen met uw gedachten naast uw vrouw alleen met haar zenuwen... en ge zegt haar dat het u verdriet met altijd diezelfde helden rond uw oren: <span class="wpt-cursief">zie nu eens naar die kleine ondine</span>, zegt ge, <span class="wpt-cursief">die vandaag opgetogen en morgen weer verscheurd is, en die ook al niet veel beter is dan de overige rest van de wereld: zie nu eens hoe ze haar borstjes aanbiedt naar de ramen van de koetsen, naar achilles van de garenfabriek de filature, en naar ludovic van de dekenfabriek de labor... en lees nu eens dat stom einde van het vorig verhaal: hij heette ludovic... waar het u zelfs niet eens kan bommen hoe hij heet. </span>En tevens vertelt ge haar dat het u verdriet met uw andere helden, tippetotje de schilderes, en mossieu colson van tminnesterie, en johan janssens de dichter en dagbladschrijver... want ze maakten zich al lastig omdat ge u in een ander verhaal nog maar eventjes liet ontvallen dat ze niet bestonden – ‘ze bestaan niet, meisje met de dikke billen, en tis daarom dat ik moedeloos ben’ – en tis daarom dat ze op uw schrijftafel zijn komen hameren: wat zever is dat nu, dat wij niet bestaan? En omdat het u met al die dingen verdriet, vraagt ge aan uw vrouw en aan haar zenuwen, of ge geen streep zoudt trekken onder uw roman over de kapellekensbaan, en het hier afstappen, en naar congo gaan? Want zie, iedere noen roept men doorheen de radio dat men journalisten nodig heeft voor de zender van leopoldsville... en terwijl de heer directeur u tóch een brief heeft geschreven of ge niet liever humoristische sketchen zoudt maken in plaats van een roman over de kapellekensbaan, hebt ge hem al vast geantwoord dat ge graag naar congo zoudt gaan: doe een woordje voor mij ten beste. En uw vrouw opent de mond maar op datzelfde gegeven moment opent johan janssens de straatdeur... en hoe is het mogelijk, maar herhaalt hij al wat ge daar juist aan uw vrouw en aan uw eigen onrust hebt gevraagd: dat het hem daar aan het dagblad verdriet met zulke mensen rond de oren, dat het altijd iets is met zijn hoekjes, dat hij nooit eens een reportage mag maken of het is er een maar <span class="wpt-cijfers1">5</span> stappen ver, en die geen cent te veel mag kosten, en dat hij daar juist doorheen de radio heeft horen roepen dat men journalisten nodig heeft voor de zender van leopoldsville: en ge voegt aan uw brief naar de radio een p.s. bij: doe ook een woordje ten beste voor de dichter en dagbladschrijver johan janssens. En uw vrouw vergeet haar zenuwen en loopt overal rond en krijgt nieuwe zenuwen: we gaan naar de congo en we zullen ons witte kostumen en helmen moeten kopen, en godweet wat kost dat nu niet ? En uw jongen komt alover de kapellekensbaan naar huis gelopen en in de congo is het <span class="wpt-cijfers1">10</span> maanden heet en <span class="wpt-cijfers1">2</span> maanden onweer, zegt hij: we hebben het op school geleerd.</p><p class="wp-plat">Ha, en johan janssens geeft u in zijn hoedanigheid van dagbladschrijver een klop op uw kop: eindelijk gaat er eens door een belg een boek over belgisch-congo geschreven worden... en terwijl gij dat doet onder titel ‘mijn kleine congo’ zal ik hoekjes schrijven... hoekjes schrijven – en hij slaat een zotte pirouette en valt door het zoldergat – hoekjes schrijven over de zwarte kunst van de zwarten en de witte uranium van de witten, roept hij nog van uit het gat.</p><p class="wp-witregel"> </p><p class="wp-tussenkop"><span class="wpt-cijfers1">een nieuwe wereld</span></p><p class="wp-platmetwit">Al van ginder aan de dekenfabriek de labor komt johan janssens de kapellekensbaan afgestormd met een stuk gazet in de hand, en roept hij het een door het ander: het uranium-geestesleven, de kleine congo, een nieuwe wereld! En als hij buiten adem bij u blijft staan kan hij niets zeggen, maar wijst zijn linkerhand naar het stuk gazet in zijn rechterhand: opmerkenswaardig is het dat de openbare mening zich in belgië noch om de congo noch om de uraniumschatten bekommert: de ware verhoudingen zijn aan zeer weinigen bekend en zelfs beambten van het ministerie van koloniën hebben er uit zichzelf niet de minste interesse voor: terwijl in holland indonesië op de voorgrond van de belangstelling staat en het persoonlijk contact niet ontbreekt, is de congo voor de belgen immer nog een vreemd Ver land... alhoewel <span class="wpt-cijfers1">7</span>,<span class="wpt-cijfers1">2</span> milliard belgische franks alleen tussen de jaren <span class="wpt-cijfers1">1927</span> en <span class="wpt-cijfers1">1939</span> een zuivere winst van <span class="wpt-cijfers1">7</span>,<span class="wpt-cijfers1">8</span> milliard hebben opgebracht, waarvan <span class="wpt-cijfers1">5</span>,<span class="wpt-cijfers1">3</span> milliard naar belgische aandeelhouders is terug gegaan: door het uranium is nu de congo nog meer in zijn bron van deviezen en dividenden, in zijn rijkdom en mogelijkheden, een Privaateigendom. En hier schuilt voor de uraniumgrootmacht nr. <span class="wpt-cijfers1">1</span> een gevaar: de congo heeft door haar nieuwe groevenstad en de intensieve recrutering van arbeidskrachten haar sociaal evenwicht verloren: sociale crisissen dreigen: schietpartijen in lubumbashi op het gebied der union minière, en in maart <span class="wpt-cijfers1">4</span> de revolte van congotroepen in luluaburg en masisi, het zijn de bedrieglijke symptomen van een diepere erschuttering: <span class="wpt-cijfers1">30</span>.<span class="wpt-cijfers1">000</span> blanken die voor het grootste deel Geen belgen zijn, leven hier naast <span class="wpt-cijfers1">14</span> millioen zwarten: van deze blanken zijn gewoonlijk de belgen, beambten officieren en vertegenwoordigers der grote trusten, na <span class="wpt-cijfers1">7</span> jaren zonder europees verlof, tropenmoe... en een afrikaanse elite heeft men niet weten te vormen, daar de negers dadelijk aan hun vroegere hoofdmannen gehoorzamen als zij geen bevelen meer ontvangen van de grote vennootschappen: zo heeft de congo op dit ogenblik door zijn ertsen en energiebronnen in het gezonde en hooggelegen kantanga de gelegenheid een nieuwe geweldige markt op te richten, nieuwe levensmogelijkheden aan millioenen te brengen, nieuwe industrieën uit de grond te stampen: een Nieuwe wereld! Maar belgië noch zijn congo vangen zelf iets met hun rijkdom aan: belgië verzaakt aan de atoomnavorsing, aan ware industriële ontwikkeling van de congo: het uraniumhoudende erts gaat uitsluitend naar de atoomfabrieken van de u.s.a. en hoe minder daarover gesproken wordt hoe liever men dat heeft in het ministerie van koloniën, op de place royale en in de directie van de union minière.</p><p class="wp-plat">En nog staat de vinger van johan janssens zwijgend naar dat stuk gazet gericht en stamelt hij: een nieuwe wereld, levensmogelijkheden voor millioenen... een boek een roman een meesterwerk ligt daar te wachten om ontgonnen te worden... neen, om geschreven te worden.</p><p class="wp-witregel"> </p><p class="wp-tussenkop"><span class="wpt-cijfers1">het is de lentetijd</span></p><p class="wp-platmetwit"><span class="wpt-cursief">Hij heette ludovic... ondineke proefde die naam als wijn, en herinnerde zich vaag de tijd dat zij spijt had geen jongen te zijn die de heilige mis kon dienen: nu diende zij de heilige mis der rijkemensenzonen. En almeteens was ze vergeten hoe ze geworsteld had om hem niet in de ogen te moeten zien: ze bemerkte dat men het een of ander over haar zei, terwijl meneer achilles haar glimlachend monsterde: ze werd beschaamd omdat men haar jong lichaam keurde gelijk het lijf van een dier... en toch, meneer achilles wenkte haar en ze kwam aarzelend nader, zij stond verward en met kloppend hart tussen hen in, zij begreep hun frans niet... ze trachtte zich te herinneren wat een zeker woord betekende, zij zocht en zocht haar hersens af maar vond het niet, en ondertussen hadden zij al veel ander woorden uitgesproken: meneer achilles hield haar vast bij de vlechtjes alhoewel hij haar niet de eerste had opgemerkt, maar alsof hij zag en begreep dat heel haar hart naar hem openvlamde: o wat had zij hem lief-lief-lief van in de dagen reeds dat hij van achter het hek van tkasteel met haar gelachen had. En toch was het nu die andere, ludovic, die recht op haar scheen te hebben, omdat hij haar de eerste had opgemerkt: zij had spijt, en haar koortsig gloeiende ogen naar ludovic gericht had zij hem met droge mond willen toeroepen: het is hij hier, met zijn schone ogen, die mij mag nemen. En toen men haar losliet zette zij het dadelijk op een lopen om ergens in een verloren hoekje dat kloppen van haar hart te laten bedaren: twas zo overweldigend geweest dat ze zich voorstelde nooit nog een ander avontuur te kunnen beleven, maar de dagen gingen voorbij, de indrukken vervaagden, en in haar vroeg iets naar nieuwer en heviger indrukken... een dorre plek, een schroeiende woestijn vroeg naar plassende regen... ze liep langsheen de kapellekensbaan, of langs de ijzeren weg in het veld, met rond de hals het glazen kraal en het lederen handtasje aan de arm, dat ze zolang op zolder had verborgen, en weende haast als zij de heren nergens zag. Haast weggestoken had ze tussen hen gestaan, zo jong en klein was ze, maar haar liefde was groter dan alles en laaide zo hoog op dat zij zich zou opengescheurd hebben: om hem van mijn bloed te laten drinken, dacht ze. Ze was moe, ze was laf, als ze langs de </span><span class="wpt-cijfers1">1</span><span class="wpt-cursief">ste vuile huizen alachter het niemandsbos naar huis kwam... en in de late zondagnanoen, waarin iedereen ergens heen was om dát te zoeken wat hem niet gegeven was, sloop ze naar de zolder om te kijken waar meneer ludovic haar aangeraakt had: het was de </span><span class="wpt-cijfers1">1</span><span class="wpt-cursief">ste keer dat zij haar eigen lichaam durfde bekijken: hier heeft men mij aangeraakt, dacht ze... want ze dacht aan hen allebei, ze kon zich niet meneer ludovic van de dekenfabriek de labor voorstellen, zonder meneer achilles van de garenfabriek de filature.</span></p><p class="wp-witregel"> </p><p class="wp-tussenkop"><span class="wpt-cijfers1">het schone en verhevene</span></p><p class="wp-platmetwit">De vergadering is weer voltallig en mossieu colson van tminnesterie grapjast dat zij, die afwezig zijn, de vinger moeten opsteken... maar de kantieke schoolmeester kan daar niet mee lachen, hij zit met ander muizennesten in het hoofd: ge hebt daar nu geschreven zegt hij, <span class="wpt-cursief">dat ondineke voor de </span><span class="wpt-cijfers1">1</span><span class="wpt-cursief">ste keer haar eigen lichaam bekeek en zei: hier heeft men mij aangeraakt... </span>welnu als ge mij naar mijn mening vraagt: ik heb iets tegen zulke proza, straks moet ge niet meer onderdoen voor tippetotje de schilderes: als ik de schilderijen van tippetotje zie en ik kom buiten dan heb ik de indruk, dat de eerste de beste vrouw die mij tegenkomt in haar bloot lijf zal lopen... schrijf toch eens schoner en verhevener proza. En de woorden van de kantieke schoolmeester kwetsen u <span class="wpt-cursief">gelijk de prikkeldraad rond het bos van tkasteel: want om ondineke naar het leven te kunnen tekenen </span>hebt ge geschreven met de foto van mariake naast u – iets waar uw vrouw een beetje lastig om was – en hebt ge opgeschreven al wat jeannineke is tegengekomen... en over die tegenkomsten van jeannineke dacht ge eens een apart stukje te schrijven, maar wat gaat de kantieke schoolmeester dán ogen opzetten! En johan janssens knikt... maar hij knikt zowel naar u als naar de kantieke schoolmeester... en hij zegt het volgende: goed, die tegenkomsten van de mariakes en de jeanninekes, en dus ook vanzelfsprekend van <span class="wpt-cursief">hun romanbeeld ondineke</span>, bestáán... maar zie nu eens wat voor een mens gij zijt, schrijver, als ge gisteren met mij door de grootstad liept en lachen moest, al een oogslag werpend op al die kiosken waar men alle soorten weekbladen verkoopt, die op de <span class="wpt-cijfers1">1</span>ste pagina een zeer mooie meisjeskop afdrukken: en midden al die ongelooflijke schoonheden de holte van de kiosk waar de vrouw zat die de weekbladen verkocht: een zeer lelijke vrouw die met haar zwarte vingeren enkele centiemen van een wit dagblad naar haar smerige schoot streek. En omdat gij lachte lachte ik vaneigens eens mee... maar eigenlijk vond ik dat toch maar triestig: triestig omdat de realiteit nooit eens dát is wat de boeken en de godsdiensten en de partijen en de reclamen ons willen wijsmaken... en daarom is het goed dat ge in uw schrifturen daar eens de nadruk op legt... maar als ik mij goed herinner herinner ik mij dat ge al niet veel anders opschrijft dan al wat lelijk en gemeen, slecht doortrapt en vuil is... en ik vraag u niet zoals de kantieke schoolmeester dat gij schoner en verhevener zoudt schrijven, maar ik vraag u toch wanneer het schone en verhevene in uw schrifturen ééns zal te voorschijn komen: waar blijft het?</p><p class="wp-plat">En ge buigt het hoofd en zwijgt en vraagt u inderdaad af: waar blijft het? En ge maakt het vast voornemen om uw leven te beteren en tevens op te schrijven al de dingen die ge schoon vindt: maar ge vraagt u ondertussen af, of ge al die lelijke dingen eigenlijk niet schóón zijt gaan vinden?</p><p class="wp-witregel"> </p><p class="wp-tussenkop"><span class="wpt-cijfers1">het zoveelste masker</span></p><p class="wp-platmetwit">Terwijl ge ‘het schone en verhevene’ aan het schrijven zijt, wordt er plechtig aangebeld, en als uw vrouw gaat openen is het professor spothuyzen... waarmee hebben wij de eer?... en hij ziet u over dat ‘schone en verhevene’ gebogen zitten en roept uit: dat ze naar de duivel lopen, die romanschrijvers, want mij interesseren hun leugens niet meer: vandaag deze dag dit uur zijn ze in een bepaalde stemming... laat ons zeggen stemming a.z. <span class="wpt-cijfers1">4007</span>... en beginnen ze aan een roman. Maar morgen en overmorgen en het hele jaar dóór doorworstelen ze alle andere mogelijke en onmogelijke stemmingen, maar zijn ze verplicht zich omwille van hun held telkens opnieuw te plooien naar stemming a.z. <span class="wpt-cijfers1">4007</span>, en wekken ze daardoor de belachelijke schijn een onbewogen god te zijn, die eeuwig en onveranderlijk is. Ik, als man der wetenschap, verlang van een schrijver dat hij zwart op wit bewijst een gewone mens te zijn: die vandaag iets zeer tragisch heeft bijgewoond, maar zich toch neerleggen zal, en slapen, en zelfs een beetje snurken... of die vandaag een goede mop heeft gehoord en hartelijk moest lachen, en toch een slapeloze nacht kan hebben waarin de spoken ronddwalen: iemand die schrijvende en schrijvende bewijst een gewone mens te zijn met een of ander gewoon complex... want het gaat er bij mij niet in dat een gewone mens in een normale wereld een verlangen kan koesteren om zich te begraven in een onwerkelijke wereld met papieren schijngestalten. Ik verlang van een schrijver dat hij mij in zijn werk aantoont welke erotische afwijkingen aan zijn hart en geest liggen te knagen – want nogmaals, een normale mens leeft en doet en kijkt niet om, maar in de kronkelgangen van zenuwzieke hersenen speelt de erotiek haar noodgedwongen fantasierijke parten – maar weg met hem als hij zich een masker voorbindt en over ‘het schone en verhevene’ begint te schrijven. En professor spothuyzen kijkt u aan en vraagt: schrijver, wat hebt gij hier ter uwer verdediging op te antwoorden? En ge antwoordt: professor spothuyzen, gelieve in aanmerking te nemen dat ik geen lid ben van de vereniging van letterkundigen, en dus niet in de categorie kan geplaatst worden die ge gelieft te noemen: zotten dichters abnormalen letterkundigen... maar dat mijn onfatsoenlijke dromen ontspringen aan een fatsoenlijk leven, juist gelijk bij iedereen, met dit verschil dat bij u en bij anderen deze dromen weer verzinken in de diepe put van uw onderbewuste, maar dat er bij mij schrijfpapier wordt tussengestoken. En als ge nu van mij verlangt dat ik u aantoon een abnormale te zijn, die weet dat hij abnormaal is – en daardoor zeer gevaarlijk – daar ik de kunst versta om mij <span class="wpt-cijfers1">100</span> maskers voor te binden en de argeloze lezer op een dwaalspoor te brengen – als ge dát van mij verlangt dan moet ge maar zelf beginnen mijn dromen, mijn verhalen, te ontleden. Maar professor spothuyzen leest ‘het schone en verhevene’, en antwoordt met een bittere gremellach: gij hadt reeds <span class="wpt-cijfers1">9</span> maskers waarachter uw abnormaal wezen schuil ging, maar deze openhartigheid in uw schrifturen is uw <span class="wpt-cijfers1">100</span>ste masker. En hij slaat de straatdeur toe en is weg.</p><p class="wp-witregel"> </p><p class="wp-tussenkop"><span class="wpt-cijfers1">vlechten</span></p><p class="wp-platmetwit"><span class="wpt-cursief">Dat ondineke nu zwijgend rondliep, het was geen godsdienst-waanzin, het was meer het mysterie der liefde dat haar sprakeloos maakte... zij dacht dat iedereen aan haar kon zien hoe zij meneer achilles liefhad... liefhad...? neen, om het juister te zeggen: hoe haar lichaam naar bevrediging schreeuwde. Zij stapte voorbij de huisjes rond de kapel van ter-muren en hoorde iemand een deur opentrekken, en haar instinct zei dat men haar aanspreken wou, dat men misschien beginnen wou over de heren die haar betast hadden, en dat men de gloed in haar ogen zou gezien hebben: ondine, riep men... Doch haar instinct had haar tóch bedrogen, want het was maar om te vragen of haar vader geen duivenlonker kon komen repareren. Zij keek die man aan: hij was mager, ietwat doorgebogen, en hij had een snor die even krachteloos neerhing als al het andere aan zijn lichaam: zij moest er inwendig om lachen: dat is nu het volk waar gij u niet zult boven verheffen als ge uw verstand niet gebruikt, dacht ze. En het drong met kwalijk verborgen plezier tot haar door, dat niet alleen zijn schouders en moustache, zijn kop en zijn armen neerhingen, maar dat het ook tussen zijn benen z</span>ó<span class="wpt-cursief"> moest zijn. Ze vroeg het hem in het frans, en hij begreep het niet: heel zeker moest hij nu gaan denken dat ze was zoals haar moeder, en zou hij overal vertellen dat ondineke van vapeur gek was: ze spreekt al frans tot ons. Ge moet een duivenlonker repareren zei ze tot haar vader, en dan verviel ze weer in haar zwijgzaamheid, en ze nam haar frans boek en leerde leerde... en plots herinnerde ze zich nóg een periode van zwijgzaamheid te hebben gekend, al was dat uit boete, uit godsdienstzin geweest... maar als ze goed nadacht moest ze zich bekennen dat het weer uit godsdienstzin was, alleen met een andere hemel en een andere god... of neen, het was nog altijd dezelfde god, deze der encycliekers en der libertijnen, deze der rijkemensen die een armemens </span><span class="wpt-cijfers1">10</span><span class="wpt-cursief"> en </span><span class="wpt-cijfers1">12</span><span class="wpt-cursief"> uur deed werken voor een chiek van niemendal, en zegde dat de luiheid het oorkussen des duivels was: het verschil lag niet bij god, maar bij ondine die praktischer werd in de toepassing van wat zij vroeger had geleerd... niet in bidden en vasten lag het bekomen van de hemel, maar in frans te leren en de heren lief te hebben en zich te laten betasten aan haar jonge borstjes. En waar zij zich vroeger geschaamd had om hun nicht, die geen broek droeg en rondliep met een vuile neus, begon zij er zich nu over te verhovaardigen: haar nicht woonde in het huis waar de heren zich kwamen vermaken: haar nicht was de dochter van christus die meesterknecht was op de garenfabriek filature. Zij begon bij hun nicht aan huis te komen, eerst eventjes binnen en seffens weer weg, om er stilaan uren en uren te kunnen blijven zonder dat het iemand opviel. Daar hun nicht echter nog een kind was dat met een lappendoos speelde, moest ondine de draad hernemen van haar </span><span class="wpt-cijfers1">13</span><span class="wpt-cursief"> jaar, en haar voddepop opnieuw uit de hoek halen: zij speelde in de vloer van de herberg en zat weer op haar hurk. Maar in de zondag als de heren gingen komen vielen haar berekeningen in duigen: hun nicht moest slapen gaan, en zij werd naar huis gezonden: zij stond in haar slaapkleed te schreien van woede en teleurstelling. Maar zodra haar broer valeer sliep stapte zij het bed uit, luisterde naar de ademhaling van vader en moeder en ging zich beneden weer aankleden: en eensklaps dacht zij er aan haar vlechtjes uit te kammen tot een waaier van bruine haren: het was ongelooflijk hoe rijp en hoe schoon ze was met dat loshangend haar. Ze bleef rond de herberg hangen en luisterde naar al wat er gezegd en gevloekt en gelachen werd, zolang, dat ze daar plots in het licht van de open deur stond toen de heren naar buiten kwamen: meneer ludovic vond haar daar, en riep meneer achilles: kijk eens wie hier staat! Men bekeek haar aan alle kanten en wist niet wat er veranderd was: het zijn haar vlechten, lachte meneer ludovic, en hij kuste haar omdat ze zo braaf was van hier naar hen te wachten... meneer achilles kuste haar niet... heel zeker dierf hij niet, dacht ondineke.</span></p><p class="wp-witregel"> </p><p class="wp-tussenkop"><span class="wpt-cijfers1">in aansluiting met dit en dat</span></p><p class="wp-platmetwit">Johan janssens de dichter en dagbladschrijver zegt: in aansluiting met wat wij overlaatst bespraken over het schone en verhevene, en waar dat wel blijft... en eveneens in aansluiting met de mariake’s en de jeannineke’s waarover ge een studie maakt... <span class="wpt-cursief">en nogmaals eveneens in aansluiting met het laatste verhaal over ondineke, waarin zij haar vlechtjes uitkamde tot een bruine waaier... </span>plus daarbij en voor de laatste keer in aansluiting met de belofte die ik deed, ook eens een stukje te geven uit een reportage die op de redactie naar de vaantjes werd geholpen, daar men volop in de verkiezingsstrijd was gewikkeld... in aansluiting met dat alles geef ik u hier dan een stuk uit de bewuste reportage, en het is getiteld: bobino:</p><p class="wp-plat">als het rond <span class="wpt-cijfers1">11</span> uur is dan wordt in het danszaaltje van dyck de laatste dans nog wat uitgetrokken, en dansen de meisjes wat hardnekkiger, reeds met hun manteltje aan en in hun saccoche zoekend naar hun tramkaart: zij zullen morgen bij nestor martin staan en onder de noen vertellen hoe ze zich gisteren o geamuseerd hebben. En als ze uit het danszaaltje naar beneden komen, langs de steile houten trap, staat daar de neger met zijn bollen voor de hoest en de dikke tiet, al roepend en al rollend zijn ogen en al grabbelend naar de benen op de trap. Ze slaan naar hem en zijn bollen bollen over de grond, maar hij stoort er zich niet aan, hij duwt ze met zijn zwarte handen weer in de papieren zakken. En dan haasten de meisjes zich naar het tramplatform waar ze staan te rillen in de koude van de avond. Avond over brussel. Maar daar zijn er die nog een café opzoeken waar men verder danst, altijd maar verder danst, terwijl er op een klein verhoog iemand al slapend aan een accordeon zit te trekken, en een andere, met een witgeverfd gezicht om er wat lollig uit te zien, op een rij flessen hangt te trommelen – maar als hij even ophoudt met trommelen kijkt hij het café in, zijn hand steunend in de zij, en is hij vergeten dat hij zijn gezicht heeft witgemaakt. En af en toe is er tussen die dansende meisjes een kind met ogen van een engel en benen van een filmster en een mond waarbij het thermosflesje op de piano, en de neger met zijn bollen, en de witgeverfde man op het verhoog, zich de adem voelen afsnijden – o god het is niet schoon om zulke schone kinderen in het oerwoud van brussel los te laten – en de zoekende souteneur die er niet anders meer durft uit zien dan gelijk george grosz hem getekend heeft, ‘niet lelijk, maar met ogen die te dicht bijeen staan gelijk bij de Valse minnaar in de bioscoop, en met een geslacht dat ge dwars door zijn kleren heen ziet’, die souteneur danst wat met haar en belooft haar de hemel weet wat en maakt haar een beetje zat – taxi – en als de grijze morgen haar verrast, denkt ze aan het huis van haar moeder waar ze niet meer zal binnenmogen, maar dat is niets, hij weet een ander huis waar ze zal gelukkig zijn en veel geld verdienen met weinig te doen, juist maar wat vriendelijk te zijn. Voor het overige blijft alles hetzelfde, iedereen moet maar zien dat hij zijn brood verdient en zijn lasten kan betalen. En daarbij, het meisje dat te mooi was om in brussel rond te lopen zal wel haar moeder nog eens terugzien. In de zaal van dyck, in de bobino en bij spillemaeckers merkt men niet dat er eentje weg is of dat er eentje nieuw bijgekomen is.</p><p class="wp-witregel"> </p><p class="wp-tussenkop"><span class="wpt-cijfers1">hou de dief!</span></p><p class="wp-platmetwit">Eigenlijk mocht de schoonheid van de list wat meer opgebracht hebben dan het paar armzalige pluimen van de kraai, maar a là dacht reinaert, veel kraaiepluimen maken misschien een groot stuk varkensvlees. En had hij niet geweten dat bitterheid een ziekte was gelijk een andere, hij zou misschien gewrokt hebben op zijn oom isengrinus die op de ziel van reinaert zijn gevoeg had gedaan... nu grimlachte hij alleen... en in het zicht van ooms huis zette hij het koppel ogen van iemand die al vastende terugkeert van de bedevaart naar onzelievevrouw van ter-muren... en de <span class="wpt-cijfers1">1</span>ste die hij zo aankeek was het wijf van de wolf, van overlang wetende dat de wijven gevoelig zijn voor de schone ogen van een treurende jongen: oeioei, mijn reinaert, wat is er? en zij stapte uit het bed en schikte vlug de haren en bakte trager voor de stervende reinaert wat niertjes... niet veel, want medelijden was goedkoper... hij echter lustte de niertjes niet in het zicht van het gestolen vlees dat daar in de schouw hem spekachtig hing uit te lachen. Zoudt ge willen geloven, oom, dat uw spek daar gevaarlijk hangt, ge weet hoe de mensen zijn de dag van vandaag! Bah, zei isengrinus met zijn lomp gezicht, wat ik weet is dat er velen zullen mogen naar kijken maar weinigen van proeven. Hoezo vroeg reinaert, maar hij wist wel wat... en als een bedevaarder naar ter-muren u dan een weinig vraagt? De vraag is vrij en het weigeren staat er bij, antwoordde hersinde dadelijk... want zij was een heks, waarlijk, zij mocht het ene moment ontroerd zijn geweest, de <span class="wpt-cijfers1">59</span> andere momenten bleef zij wat ze altijd was geweest: een hebzuchtige gierige ros van een hersinde. Reinaert nam zeer beleefd zijn staart in handen, dankte overvloedig</p><p class="wp-plat">voor de niet overvloedige niertjes, en in het deurgat zei hij nog: ware ik van u, ik zou het vlees uit de schouw nemen en overal vertellen dat men mij bestolen heeft. En nog was de nacht niet goed gevallen of hij kroop voorzichtig op het dak en was de pijp uit met het vlees: zijns ooms vleesgeworden gemeenschappelijk vlees van reinaert... En als de dag aanbrak, wat was dat...? ‘mijn’ spek dat ik rechtvaardig aan reinaert ontstolen heb, die het ontstolen heeft aan een boer, die het ontstolen heeft aan het varken...! En de stem van de wolf klom steeds hoger op de toonladder tot op de bovenste sport waar zij omsloeg en er afviel... mijn sp<span class="wpt-cijfers1">e</span>k! het klonk zeer gek... en al zijn kinderen schoten in een lach, maar zij kregen dadelijk troef van hersinde, die de afgeknapte draad van haars mans stem terug opnam, al schreeuwend: hou de dief! Toen kwam reinaert binnen en vroeg zijn schone tante wat er was: och jongen zei de wolf, Ons spek dat ik hier te drogen had gehangen om het nadien eerlijk te verdelen, ge weet, het is gestolen. Reinaert knikte en zei: gelijk ge het daar zegt ist goed, alleen, ge moet nog een ietsje harder roepen. Maar... zei de wolf en hij zweeg verder radeloos... Maar... en hij herpakte zich nadien... Maar het is wáár, men hééft het ons ontstolen! Toen zei reinaert lachend: ha, dat is beter, dat is de juiste toon, maar kzeg het nog, mij moet ge niet overtuigen, ik weet genoeg dat er velen zich beklagen, die niet het minste letsel hebben... doch ware ik in uw plaats geweest,</p><p class="wp-plat">ik zou niet zo een groot gat in het dak hebben gemaakt, nu zijt ge nog verplicht van er een metser bij te halen. Maar de wolf zei bitter – want het was niet tot hem dat mtr. pots gezegd had, dat bitterheid een ziekte was gelijk een ander – wist ik wie mij dat gelapt heeft het zou hem berouwen. Misschien heeft het de president van onze Republiek gedaan, veronderstelde reinaert, en hij ging lachende naar huis waar hem de geur van het gebraden spek de neus en het gehemelte mocht strelen. johan janssens.</p><p class="wp-witregel"> </p><p class="wp-tussenkop"><span class="wpt-cijfers1">krullen</span></p><p class="wp-platmetwit"><span class="wpt-cursief">Ondineke hoorde christus de zondag daarna zeggen dat zij maar hun poppen moesten oprapen en slapen gaan... maar pas was ze thuis binnen of er werd op hun deur geklopt door de heren die haar kwamen terughalen: ze hadden het niet gezien hoe ze naar huis was gezonden, en vapeur haar vader keek zwijgend toe hoe men de haren van zijn dochter ontbond en uitkamde en er een strik aan vastknoopte, en hoe men haar meetroonde naar de herberg: hij had niets te zeggen... en ook, hij was te geweldig overbluft om iets te kunnen zeggen. Zij moest in de herberg op meneer ludovics knieën zitten en wijn drinken: het was haar of ze nu voor de </span><span class="wpt-cijfers1">1</span><span class="wpt-cursief">ste werkelijke keer in haar leven ter communie ging. Langzaam leerde zij hen nu kennen: het waren ongenaakbare goden geweest die ze gezien had van ver, van achter de tralies rondom tkasteel, of door de ramen der koetsen heen. Nu voelde zij hun handen en dronk aan het glas waar zij eerst de mond hadden aangezet. Zij luisterde naar hun gesprekken, en het was haar wonder te moede, te ontdekken dat men dacht en uitsprak wat ook zij gedacht maar nooit had durven uitspreken... dat ze het uitschaterden bij dingen waar ondine heimelijk plezier aan had beleefd, maar haar lach had moeten verbergen terwille van het arme en domme volk dat seffens naar de paster zou hebben gelopen. Er was onder hen een zekere meneer glemmasson die een monsterbuik had en </span><span class="wpt-cijfers1">3</span><span class="wpt-cursief"> kinnen, en die zich vanwege die buik en die kinnen moest achterover houden... of die tot zijn knecht zei: breng me even een spiegel want ik heb in geen </span><span class="wpt-cijfers1">7</span><span class="wpt-cursief"> dagen mijn spel gezien: hij was de broer van ju</span>ff<span class="wpt-cursief">rouw glemmasson met haar platvoeten, die in de gezondheidscommissie van de garenfabriek filature was: hij had een korte droge lach en brak gaarne kleine mensen: hij ging in een winkel van garen en spelden en kocht daar om honderden franken, plus een bestelling die in de duizenden beliep en in de loop van de volgende week moest geleverd worden... zodat het kleine winkeliertje niet meer wist waar hij zich bevond, zijn handel veel te groot zag worden en stapelzot begon te worden: en dan kwam meneer glemmasson en kroop op het vrouwtje en kroop tevens op het dochtertje van de kleine man, en ruïneerde de kleine man zelf, nadat hij hem in een bordeel had gelokt en hem al het gewonnen geld terug had doen vermorsen... en als die kleine sukkel zich dan in wanhoop het hoofd tegen de muur sloeg, dan lachte meneer glemmasson kort en droog. Zo een grap werd er verteld in de herberg aan de barreel, terwijl ondineke op hun knieën zat: zij lachte mee, maar was niet tevreden met de grap alleen: ze moest namen weten. Meneer ludovic zei haar dan dat het in een winkeltje aan het station was, bij boone die een lief blondinetje van een vrouw had: ondineke keek bewonderend op naar meneer glemmasson die haar vertelde spijt te hebben geen kasteelheer uit de middeleeuwen te zijn: want hoe ongelooflijk ook, hij had een nar. En als hij dan tot zijn nar zei: doe me lachen... dan moest die nar maar wat uitvinden, eender wat, maar vooral iets waar andere mensen zouden om geschreid hebben. Doe me lachen zei glemmasson, en zijn nar stelde voor om ondine eens te ontkleden, het licht uit te draaien en haar in de duisternis met blink in te smeren: ondine echter voelde dat er met haar iets ging gebeuren, zij drukte zich dicht tegen ludovic aan en smeekte hem niet de zot met haar te laten houden. Doch ludovic vond de grap uitstekend, maar in de duisternis greep haar iemand vast en trok haar mee... zij vluchtten buiten en in de schaarse maneschijn zag zij dat het meneer achilles was die haar omvat hield: zij lachte en schreide en kuste hem, o zei ze, waarom hebt gij me toch niet op de knieën genomen, ge weet niet hoe ik u liefheb-liefheb. En zij zat die hele avond op zijn knieën als een klein bang kind, dat de anderen niet in de ogen dierf zien.</span></p><p class="wp-witregel"> </p><p class="wp-tussenkop"><span class="wpt-cijfers1">de hoge wereld</span></p><p class="wp-platmetwit">De kantieke schoolmeester zit nog niet goed neer of zijn schone vrouw lucette spreekt tegen uw vrouw al over nylonkousen, en over weer een soort nieuwe lippenstift, rouge Atomic... en de kantieke schoolmeester onderbreekt haar dat ze daar dan een zeer mooie reclameplaat kunnen van maken: de wereld die ontploft, maar in plaats van armen-en-benen zijn het rode lippen die er aan ontspringen... maar ze hoort die onderbreking niet en vertelt verder tegen uw vrouw, over die nieuwe soort lippenstift dus, rouge Atomic, en over mariake die ze vanmorgen heeft ontmoet:</p><p class="wp-plat">mariake was nog maar een jaar of <span class="wpt-cijfers1">12</span> toen ze haar lippen al dierf rood maken, en zich niet kon neerzetten of de wereld moest haar broekje zien, en niet kon rechtstaan of het moest met de houding van een filmster zijn: besluit: ik lucette was zeer benieuwd hoe het haar verder zou gaan. En nu is mariake <span class="wpt-cijfers1">16</span> en leert ze haute-couture bij een dame die nog van adel is, en ik vraag haar uit beleefdheid: hoe stelt ge het nu mariake? En ze antwoordt ook uit beleefdheid met de geijkte term: o goed, ik leer nu haute-couture bij een dame die nog van adel is... en almeteens, mens ik verschoot, breekt ze in snikken uit, en vertelt ze de geschiedenis die ze heel zeker niet langer alleen meer dragen kon – o weeral zo een geschiedenis – van de haute-couture-dame die haar modellen in parijs kocht, <span class="wpt-cijfers1">30</span>.<span class="wpt-cijfers1">000</span> fr. voor een model waarvan maar <span class="wpt-cijfers1">1</span> exemplaar gemaakt en verkocht werd nadat het in de rijkemensenwereld van brussel was gelanceerd. Om de week was het dan bij de dame... zeer privaat... modeshow van paruren en hemden en broeken in echte zijde, in doorschijnende kostelijke kant en tulle... meters en meters stof rond de benen en slepend over de vloer, maar het lichaam er haast naakt doorheen, zodat men vaag dat ding kon zien. Dat was binst de oorlog en die tulle kwam uit amerika zei maria... ja, knoop dat nu aaneen hoe en op welke manier er binst de oorlog tulle uit amerika kon komen: misschien kwam het langs portugal, misschien viel het uit de lucht, misschien kwam het helemaal niet uit amerika. En dan was het er een komen en gaan van oude afgeleefde heren met kinderen van <span class="wpt-cijfers1">14</span>... en zou ik het zeggen, met kinderen van <span class="wpt-cijfers1">13</span> jaar...? met borstjes die precies nog jonge pruimen waren, en een ding waar het eerste jonge dons zich begon af te tekenen, en die er in het bijzijn van die heren paddernaakt een sigaret stonden te smoren terwijl men hun een hemd paste... peins, een hemdje dat <span class="wpt-cijfers1">40</span>.<span class="wpt-cijfers1">000</span> fr. ging kosten en dat door mariake die <span class="wpt-cijfers1">16</span> jaar was moest aangepast worden... o en ze hadden een reuk over zich van een vreemde olie waar ze zich mee insmeerden: want ze waren <span class="wpt-cijfers1">14</span> jaar, maar zonder die olie stonken ze reeds... a là, mariake wist niet naar wat, en twas nog best dat zij het niet wist. En eens zei ze tot haar madame dat ze daar toch niet gaarne bij aanwezig was: ik zie dat toch niet gaarne madame. Och had haar madame geantwoord, dat is allemaal nog niets, ge zult in uw leven wel nog andere dingen zien. En nu...</p><p class="wp-plat">En de schone vrouw lucette zwijgt als ze ziet dat de kantieke schoolmeester en gij en iedereen haar afwachtend aankijken. En het einde van haar verhaal wordt op die manier een schoon einde met een vraag: en nu?</p><p class="wp-witregel"> </p><p class="wp-tussenkop"><span class="wpt-cijfers1">de jongen uit de duivelskamer</span></p><p class="wp-platmetwit"><span class="wpt-cursief">Maar iets waar ondine verwonderd zat aan te denken: dat zij meneer ludovic niet haatte om die smerige grap die men met haar had willen uithalen... integendeel, hij bleef voor haar de </span><span class="wpt-cijfers1">1</span><span class="wpt-cursief">ste, die in haar de sluimerende vrouw had wakker geschud, en de anderen opmerkzaam had gemaakt omtrent haar schoonheid. En al streek hij haar nu met blink in, al scheurde hij haar middendoor naar lichaam en ziel, hij bleef deze die haar genomen had, die haar had ingewijd in de mysteries der liefde. Meneer achilles echter... och zij wist het niet goed... maar... zij had hen allebei lief. En liefde scheen haar het Woord te zijn dat niet ijdellijk mocht gebruikt worden: als zij het woord god uitsprak betekende dat niet hemel en aarde, want men moest de lichamelijke genoegens ontvluchten en vertwijfelend vechten tegen allerlei demonen... maar als zij het woord liefde uitsprak dan betekende dat Alles, dan was dat het toverwoord waarmee hemel en aarde aan elkander verbonden werd. Zij vernam dat liza getrouwd was en bij haar moeder inwoonde, en zij haastte er zich heen om haar gevoelens te toetsen aan de gevoelens van liza: om te zien of ook zij huppelend over de vloer ging, al werd haar alles in de weg gelegd en tussen de voeten geworpen... of ook zij lachend antwoordde al had men haar vernederend en miskennend aangesproken... of ook zij, tussen de bokkige en spijtige woorden van deze wereld, slechts dat ene woord, die ene naam hoorde. Doch liefde... ondine zag seffens dat het voor liza niet veel anders betekende dan verplicht te zijn van in een bed te liggen: vanzelfsprekend dat een verduldige vrouw zich niet tegen de genoegens van haar man verzette, maar zijzelf had er niet veel aan, meestal deed het pijn, daar binnen in haar, en ook... zij had immers andere zorgen rond haar hoofd. Die jongen waar ze nu mee getrouwd was... hij had eerst in de duivelskamer gestaan en was nu op de koer gekomen om wagentjes voort te duwen, of balen met garen te dragen, hij had het daar koud in regen en wind, verleden week had het zelfs al gesneeuwd</span> – <span class="wpt-cursief">inderdaad, ondine dacht er aan dat ludovic er verleden week van gesproken had, om eens als het bleef doorsneeuwen, met haar in een slede langs de bossen van tralfenne te trekken</span> – <span class="wpt-cursief">en hij had het daar dus koud op de vloer van de filature, hij had geen warm ondergoed want ze konden zich dat nog niet kopen... och zij voelde zich daarom niet de ongelukkigste op heel de wereld, liza, zoals ondine zich in dezelfde omstandigheden w</span>é<span class="wpt-cursief">l zou gevoeld hebben: ze bleef liza aanstaren, en iets in dat gelaat maakte haar triestig: als ge nu liza bezig hoordet, aan wat verschilde zij met al die andere vrouwen van ter-muren? En toch, dat zij sprak zoals de vrouwen van ter-muren, met datzelfde hees geluid van zich op de filature verstaanbaar te moeten maken boven het geraas der molens uit, was niet de oorzaak van ondine’s triestigheid: het was integendeel die lach... zij herinnerde zich daardoor te geweldig de kleine liza die met haar nog naar school was geweest, en zich kinderlijk gelukkig had gevoeld ‘omdat de bozen gestraft en de goeden beloond worden’, maar die toch geen letter zo groot als een huis kon blijven onthouden. Gisteren was ze een doodgewoon kind van ter-muren en nu was ze al een doodgewone vrouw van ter-muren... maar die toch lachte en liet zien dat er een voortand afgebroken was. Juist, dat was het. Die afgebroken tand maakte alles zo hopeloos: morgen zou dat kind van liza geen enkele vraag van de catechismus kunnen onthouden, en zou het zich laten omver duwen door een man die op de koer van de filature in de sneeuw rondbaggerde, en zou het een voortand missen. Zij sprak niet over achilles, zij ging heen met deze gedachte: dat ze, wou ze haar geluk en liefde bewaren, niet meer in de onmiddellijke nabijheid van het kleine en miserabele mocht komen.</span></p><p class="wp-witregel"> </p><p class="wp-tussenkop"><span class="wpt-cijfers1">in december</span></p><p class="wp-platmetwit">Nu het december is en de regen klettert of de sneeuw dwarrelt of de wind hoe-hoe zegt in uw tuintje, staat ge naar de <span class="wpt-cijfers1">7</span> zwarte takken van uw kerselaar te zien en peinst ge op de Zot die in zulk weer met zijn overjas in bed durft kruipen: het is vreemd dat ge u sommigen niet kunt voorstellen zonder zon, en anderen zonder nattigheid of sneeuw van december: rond de zot dwarrelt de sneeuw of zegt de wind hoe-hoe: zijn leven is een leven van slecht weer. En naar de zwarte takken van uw kerselaar kijkend zegt ge: ge zijt precies de Zot, gij... En de ziel van de kerselaar, die de ziel van de zot wordt, begint te spreken en zegt: waarom ik thuis werd buitengesmeten en hoe ik die eerste dagen mijn kost ophaalde dat heeft nu geen belang... maar snachts sliep ik in in-aanbouw-zijnde-huizen of in een wagon van het rangeerstation of in een verhuiswagen die men daar in de voorstad op straat liet staan... en op een vroegmorgen is die verhuiswagen met mij naar brussel en kapt men mij daar af... dat had ik nog nooit gezien, brussel... het sneeuwde er, want het was december, en ik wist rap mijn plaatsje in de wachtzaal <span class="wpt-cijfers1">3</span>de klas van het noordstation, ik mocht de valies dragen van een chinees en kreeg <span class="wpt-cijfers1">10</span> fr. en ik kwam al fluitend terug en schopte in de vuile sneeuw op een portefeuille met bankbrieven en een visitekaartje: ik er naar toe, en de meneer in négligé die zelf komt openen geeft me <span class="wpt-cijfers1">2</span> fr. en de raad van mij een koord te kopen want ik moest ne zot zijn om dat terug te brengen – een zot dus – en ik de zot word bordenwasser in een frithuis aan de nord... hebt ge al in brussel het verlichte raam van een frithuis gezien, terwijl buiten de sneeuw dwarrelt? en ik word manoeuverman in een pletterij... en ik word werkloos en ga snachts koperdraad pikken met nog een andere die met mij op tfabriek is afgedankt, en met dat geld trek ik naar charleroi en leef er braaf maar blijf naar brussel verlangen... brussel, de lamp... en ik de Zot, de mot... en vind er werk kost en inwoon als koetsier, en boven op de bok van mijn landau in regen en wind vind ik tijd om een gazet te lezen: ik spaar een weinig en koop mij soms een boek... ik ga naar voordrachten en meetingen en spreek seffens met mijn nieuwe makkers in het esperanto over sociale veranderingen... ik help een transportstaking organiseren en sta weer op straat met mijn voeten in de sneeuw en het slijk van december... een zatte weef met <span class="wpt-cijfers1">6</span> kinderen haalt mij binnen en ik begin commerce te doen en verdien geld, maar zij verdrinkt het weer... en eens zie ik aan het noordstation een van mijn allereerste kennissen en hij trakteert me tot we op ons benen niet meer kunnen staan, en om opnief aan geld te geraken geven we een oude vrouw een klop op haar kop en met de inhoud van haar saccoche – <span class="wpt-cijfers1">12</span> fr. en een sleutel – vallen we aan tlopen tot in tprison van sintgilles: met de inval van de duitsers word ik losgelaten maar seffens op transport gesteld naar yersey, waar de boot gemitrailleerd wordt, zodat ik kletsnat-gaweg van ginder tot hier in brussel kom gelopen, om weer bij die zatte weef binnen te vallen waar ik nu nog altijd zit: de oudste van haar jongen is iets van een <span class="wpt-cijfers1">15</span> jaar, en ik de zot die nooit veel gewend ben geweest, ben al tevreden als ik die eens tussen de benen mag kijken...</p><p class="wp-plat">En de ziel van de zot van de kerselaar in uw tuintje zwijgt... maar de regen zabbert voort en de wind blijft voort hoe-hoe zeggen in deze maand van december.</p><p class="wp-witregel"> </p><p class="wp-tussenkop"><span class="wpt-cijfers1">de duivelskamer der heren</span></p><p class="wp-platmetwit"><span class="wpt-cursief">De wereld was een huis, dacht ondine... en in de beste-kamer woonden de heren, en in het achtergebouwtje naast de vuilbak woonde het volk van termuren... of neen, ter-muren zelf was de vuilbak, en haar plaats was daar niet: zij kon zich best in het salon naast meneer achilles zetten</span> – <span class="wpt-cursief">of dan</span></p><p class="wp-plat"><span class="wpt-cursief">desnoods naast meneer ludovic, want het zag er naar uit of hij blééf recht op haar hebben</span> – <span class="wpt-cursief">om er de stank van de vuilbak te vergeten. Nochtans ze zat er op de knieën van meneer ludovic, maar zij kon zich niet wachten... neen zij kon het niet... van de ogen naar meneer achilles te richten: alleen maar om hem eens toe te lachen, om eens een oogje te pinken en te weten dat hij er nog was. Zij had graag dat hij er getuige van was als de anderen haar overlikten, alsof hij een kameraad was die begrijpen kon dat zij moest gekoesterd worden door elkendeen... een broer die niet jaloers was en kon verdragen dat haar driften gekoeld werden, maar die in haar iets anders waardeerde, iets dat dieper verborgen zat en waar de anderen geen jota van begrepen: een geheim, een zielsverwantschap misschien. Soms kwam christus van achter de toonbank om zich naast meneer achilles te zetten... de anderen waren dan dronken en poogden zich te vermaken met de ongehoordste dwaasheden, met een varken in de herberg te brengen en het zat te maken, met kleine kinderen te betalen om hun vuile manieren te laten doen of schrikbarende vloeken te doen zeggen... meneer achilles bleef bij zijn verstand, hij werd onder het zuipen alleen maar wit, ging buiten en spuwde, en kwam weer naar christus luisteren: het ging over de fabriek, dat er ontevredenen waren die geen angst hadden van naar de hel te zullen gaan, maar er over spraken van hun rechten te zullen eisen. Nu, eisen is een hard woord zei achilles, ik heb hen gezien, het waren sukkelaars die stonden te stamelen voor een beetje opslag. Ze zullen zich verenigen en machtig worden, zei christus, en zijn baard richtte zich als het ware op om deze profetie te bevestigen... maar meneer achilles schudde ongelovig het hoofd: zover zullen ze nooit geraken, ze zijn er te stom voor. En ondine liet zich van de een of andere zijn knieën glijden om zich bij hen te komen zetten: zij vond het dwaas, te moeten horen dat die afgedankte meesterknecht van de dekenfabriek labor, na al die jaren, nóg zijn schreeuwtetter roerde... zij vond het kostelijk dat die uitgeplunderde boone, die aan het station woonde, een soort dievenherbergje was gaan openhouden, en dat daar al die malcontenten samenkwamen. Och dat is allemaal het ergste niet, zei christus, het ergste was dat het kwaad tot op het bureel van de filature zelf was geslopen: met dat boekhoudertje, een mens van in de </span><span class="wpt-cijfers1">60</span><span class="wpt-cursief"> al, die zei dat het de waarheid was dat de mensen in honger en gebrek voortwoekerden, en dat er iets zou moeten komen als een ziekenbond bijvoorbeeld, en dat het niet rechtvaardig was dat de armemensen geen kiesrecht hadden. Die boekhouder van de filature? vroeg ondine... een mens van in de </span><span class="wpt-cijfers1">60</span><span class="wpt-cursief">? O, maar dat was meneerke brys, de oom van monique... zeker, zei ze, dat meneerke brys is niet goed wijs, hij spreekt in rijmpjes. En zij maakte er dankbaar gebruik van om haar gedacht uiteen te zetten dat de wereld een huis was met een salon, waarin tapijten hingen en mooie vazen stonden, en met een kolenhok waar het vuilwasgoed in de mand werd geworpen en de vuilbak was en het cabinet stond: en nu zou dat meneerke brys misschien wel de zotte gedachte koesteren om de vuilbak in het salon te brengen! En zij wou de indruk wekken of zij alwetend was van wat er op de filature en te ter-muren en over heel de wereld omging. Ze zat peinzend aan haar vingernagels te bijten, en stelde voor om die boekhouder een schoner positie te geven en hem eens in een bordeel binnen te lokken... net zoals meneer glemmasson gedaan had met die boone... en daar zou hij vergeten dat de mensen bij een ziekenkas moesten gaan: meneer achilles keek haar verwonderd aan, en zoende haar alsof zij een meisje was dat iets veel te verstandigs voor haar jaren had gezegd. En datzelfde ogenblik begreep ondine wat haar tot hem aantrok: het was haar geest, haar spirite, zij had een ziel en dat hadden de anderen niet begrepen. Zij stonden rond haar en trachtten haar belachelijk te maken, ze waren slechts een bende, er aan denkend zich te amuseren, maar niets begrijpend van wat er in de wereld aan ideeën en problemen was te vinden: het ware beter dat ge politiek elkander begreept, zei ondine.</span></p><p class="wp-witregel"> </p><p class="wp-tussenkop"><span class="wpt-cijfers1">zonder kop of kont</span></p><p class="wp-platmetwit">Deze titel dient maar om de zeldzame lezer op een dwaalspoor te leiden, want het is een geschiedenis die johan janssens in het dagblad zou willen schrijven onder titel ‘nogmaals de hoge wereld’... in het geval dat ze zulke geschiedenissen zouden durven opnemen... a là, om het te schrijven gelijk het gebeurd is: johan janssens komt bij u binnen met een triestige mond, maar met een twinkeling in de ogen, die deze triestigheid tegenspreekt: ik zou willen een verhaaltje schrijven dat in het dagblad als een sprookje zou kunnen voorgesteld worden, maar ik moet dat vaneigens in een beetje serieuzer woorden dan de uwe doen... want hoe gij het ook moogt keren of draaien, het loopt toch altijd op een soort sociale grap uit, gelijk in goudkoorts van chaplin, waar het mannetje-met-de-vervroren-voet zegt dat de natuur soms ook eens rechtvaardig kan zijn... ei, en nu zie ik dat ik het verhaal met de woorden van chaplin moest doen beginnen, want de natuur was ook eens rechtvaardig daar aan de <span class="wpt-cijfers1">1</span>ste vuile huizen achter het niemandsbos: daar woont zatte hortence, die zegt dat de schrijvers vieze tisten zijn, want die reportage in het dagblad... met het meisje dat te schoon was om in brussel rond te lopen en nooit meer haar moeder zou zien... a là op wat trekt dat nu? En die mij overigens openbaart dat het nog wel is dat de schrijvers nooit tot aan de <span class="wpt-cijfers1">1</span>ste vuile huizen komen, want dat daar eens een vuil-jeannette woonde die ruzie kreeg met haar man, die haar van verre stond te verwijten: het is uw schuld dat ik puisten op mijn fluit heb, smerige hoer. En terwijl zatte hortence mij dat staat te vertellen herinner ik mij de beeldschone dochter van zatte hortence en vraag ik haar: maar hoe gaat het nu met uw meisje, met uw jeannine? En hortence vertelt en vertelt over haar jeannine, die opgegroeid was in die smerige armemensen-buurt, en blond was, en <span class="wpt-cijfers1">14</span> jaar, en ongelooflijk mooi – ziet ge dat ik het als een sprookje kan vertellen! – en die om de <span class="wpt-cijfers1">8</span> dagen haar schooltas ergens in een hoek gooide, en haar droom brussel tegemoet snelde om er haar schoenen stuk te dansen... ouder wordend werd ze mooier en blonder en bleef ze steeds meer te brussel, tot ze op de duur maar af en toe eens een brief schreef naar huis. En zatte hortence laat mij die brieven zien... allemaal met een kroontje op, zegt ze trots... en inderdaad, het is allemaal briefpapier met het kroontje van ergens een baron of een graaf, dat jeannine gebruikt om naar haar oude en zatte moeder te schrijven... En hortence laat mij foto’s zien uit nice en montecarlo, uit parijs en luzerne, uit napels en tunis... olala, zegt zij, dat is geen spek voor uw bek als ge haar op die foto’s ziet in haar skikostuum, in haar badkostuum, in haar bontmantel, en in haar avondkleed met haar rug bloot tot hier aan haar kont, waar ik zo dikwijls op gekletst heb bogot. En tevens vertelt hortence in vervoering hoe jeannine had laten weten dat zij, haar moeder, haar eens moest komen opzoeken terwijl ze toch in de buurt was, in oostende: en ik, hortence, ging te oostende bij haar op bezoek, ze woonde in een kasteel waar <span class="wpt-cijfers1">2</span> knechten, met lange witte kousen, onder aan de trap stonden en me bij ons jeannine brachten, ze had parels rond haar blote hals en ik vroeg: zijn dat echte...? en ze zei ja, het zijn echte. En ze reed met mij rond in een auto gelijk ge nog nooit een auto gezien hebt, en ze ging met mij in een bontwinkel en kocht mij een mantel, maar wat kon ik nu met een mantel doen? En ik zei het haar ook, jeannine zei ik, als ge voor uw moeder iets wilt doen: koop mij dan liever een goei fles, zei ik.</p><p class="wp-witregel"> </p><p class="wp-tussenkop"><span class="wpt-cijfers1">de goden</span></p><p class="wp-platmetwit"><span class="wpt-cursief">Het ware beter dat ge politiek elkander begreept, zei ondine... doch, gelijk ze daar zat met vlammende ogen en wild rondzwaaiende haren: het was voor hen onmogelijk zich ernstig te houden: ze dachten weer aan die grap om haar in haar bloot lijf te zetten en in te smeren met blink... de nar van meneer glemmasson liep konkelfoezend rond, en om haar aandacht af te leiden wierp men alle mogelijke bedenksels op: wat men dan bijvoorbeeld met meneer ludovic moest doen, die niet voor niets de zoon was van meneer gourmonprez van de labor... en dus vrijmetselaar... en dus een der leiders van de schoolstrijd... en dus van mening dat de kinderen het toch niet nodig hadden catechismusles te krijgen om in de labor te komen werken: god bestaat immers toch niet. Toen sprongen de tranen in ondineke’s ogen: en neem nu aan dat god niet bestaat, zei ze verslagen, dat is toch geen reden om zoiets aan het volk van ter-muren wijs te maken: als zij hiernamaals geen hemel hebben kan ik het goed geloven dat ze zich willen verenigen om van de vuilbak weg te geraken. Meneer ludovic keek naar de nar achter haar, die teken deed om nog voort te babbelen... toen legde hij haar uit dat de libertijnen vrijheid willen, laisser faire laisser aller... en dat vond ze prachtig... het was heerlijk om op zijn knieën te zitten en alles te laten gelijk het ging... en het zou tevens heerlijk zijn geweest om naast achilles te zitten, en te weten dat er ondanks alles toch een god was die alles geschapen had gelijk het zijn moest. En juist als ze zeggen wou ‘ge wilt allebei hetzelfde’, deed men dat ogenblik het licht uit, en trok men haar reeds de broek van over de spartelende dijen. Doch het kon niet onopgemerkt blijven dat de heren tot </span><span class="wpt-cijfers1">3</span><span class="wpt-cursief"> of </span><span class="wpt-cijfers1">4</span><span class="wpt-cursief"> uur in de morgen wallebakten met dat meisje van vapeur in hun midden: zijzelf, de heren, dachten er niet aan het te verbergen... maar de haat van het arme volk van ter-muren ging nog niet naar de heren, doch naar vapeurs dochter die in hun nabijheid mocht verblijven. En op </span><span class="wpt-cijfers1">1</span><span class="wpt-cursief"> manier waren ze blij: het kon niet zijn dat ondine ongestraft zou blijven rondlopen in de onmiddellijke omgeving der heren: vandaag of morgen ging er wat gebeuren, en zij verkneukelden zich daar reeds in. Ondine kende echter veel te goed hun ongehoorde lafheid, nooit zou haar dat iemand openlijk durven verwijten hebben: de paster had haar gezegd dat men hem gevraagd had of hij niet eens zou preken over die zatpartijen waar ondine bij was... en dan had hij haar gevraagd waarom ze niet naar een ander dorp gingen, waar niemand hen kende...? zult ge hen dat eens voorstellen, ju</span>ff<span class="wpt-cursief">rouw ondine? Ondine zweeg en tartte gans ter-muren met heel vooraan in de kerk te gaan zitten en haar gebeden in het frans te zeggen. Zij knikte de paster heel voornaam toe, net of hij haar niets gevraagd, gesmeekt had... net of zij er onwetend over was, dat het deze avond weer kloering ging zijn in de herberg aan de barreel. En de paster, och ja, ook hij knikte haar toe terwijl iedereen het zag, hij langde zijn hoed af en zweeg... hij was de paster van het geloof der heren... hij was de dienaar... en meneer achilles, die een encyclieker was, en meneer ludovic, die een vrijmetselaar was, met ju</span>ff<span class="wpt-cursief">rouw ondine in hun midden, waren de goden.</span></p><div class="footnotes"><div class="calibre1">
					<p class="wp-voetnoten">[<a id="footnote_9789029568043_-5887-1" class="footnote-anchor" href="#footnote_9789029568043_-5887-1-backlink">1</a>] de kwestie van dubonnet wordt ergens nog eens in van-den-vos-reinaerde herhaald; hopelijk zal de lezer zich daarom niet gestoord voelen... trouwens, is hij dat wel, dan moet hij dat ook maar weten.</p>
				</div><div class="calibre1">
					<p class="wp-voetnoten">[<a id="footnote_9789029568043_-5887-2" class="footnote-anchor" href="#footnote_9789029568043_-5887-2-backlink">2</a>] in het vorige reinaert-verhaal was er alleen maar sprake van een koe, zoals ge weet, vanzelfsprekend is het mogelijk dat in dit verhaal de koe zich ontpopt heeft tot een stier, een vaars of een kalf. j.j.</p>
				</div></div></div>



  </div>

  
  <div class="calibreToc">
    <h2><a href="../../eqzxgp.html"> Table of contents</a></h2>
     <div>
  <ul>
    <li>
      <a href="x97890295680432.xhtml#toc_marker_9789029568043_-5">De Kapellekensbaan</a>
    </li>
    <li>
      <a href="x97890295680435.xhtml#toc_marker_9789029568043_">Hier begint het 1ste hoofdstuk: Lente te Ter-Muren</a>
    </li>
    <li>
      <a href="x97890295680437.xhtml#toc_marker_9789029568043_-1">Hier begint definitief het 1ste hoofdstuk: Lente te Ter-Muren</a>
    </li>
    <li>
      <a href="x97890295680439.xhtml#toc_marker_9789029568043_-2">Hier begint het 2de hoofdstuk: vandaag wat zon en morgen wat regen en wind</a>
    </li>
    <li>
      <a href="x978902956804311.xhtml#toc_marker_9789029568043_-3">Toch het 3de en laatste hoofdstuk: gisteren wat zon en vandaag weeral wind en regen en modder</a>
    </li>
    <li>
      <a href="x978902956804314.xhtml#toc_marker_9789029568043_-4">Verantwoording</a>
    </li>
  </ul>
</div>


  </div>
  

  <div class="calibreEbNav">
    
      <a href="x97890295680435.xhtml" class="calibreAPrev">previous page</a>
    

    <a href="../../eqzxgp.html" class="calibreAHome"> start</a>

    
      <a href="x97890295680437.xhtml" class="calibreANext"> next page</a>
    
  </div>

</div>

</body>
</html>
